UNIVERZA V LJUBLJANI

FAKULTETA ZA ŠPORT

ANA KAŠČEK BUČINEL

VPLIV SIMETRIJE TELESNIH ZNAČILNOSTI NA OHRANJANJE IN VZPOSTAVLJANJE RAVNOTEŽNEGA POLOŽAJA – STOJE NA NOGAH 

DOKTORSKA DISERTACIJA

Mentor: prof. dr. Ivan Čuk

Somentor: prof. dr. Matej Supej

Ljubljana, 2019

Doktorska disertacija z naslovom Vpliv simetrije telesnih značilnosti na ohranjanje in vzpostavljanje ravnotežnega položaja - stoje na nogah je rezultat lastnega znanstvenoraziskovalnega dela pod mentorstvom prof. dr. Ivana Čuka in somentorstvom prof. dr. Mateja Supeja.

Ana Kašček Bučinel

Zahvala

Ne gre za en velikanski korak.
Gre za mnogo drobnih korakov.

(Peter A. Cohen)

Iskrena zahvala gre prof. dr. Ivanu Čuku, ki me je že v dodiplomskem študiju navdušil za raziskovanje, mi dal pogum za odločitev za doktorski študij in me skozi celoten študij usmerjal, spodbujal in posredoval ogromno znanja.
Brez Vas mi to nikoli ne bi uspelo.

Zahvala gre tudi prof. dr. Mateju Supeju za usmerjanje pri meritvah, za potrpežljivost in pomoč pri biomehaničnem delu naloge ter za vse strokovne pripombe.

Hvala vsem merjencem in merilcem, ki so sodelovali na meritvah.
Hvala, ker ste si vzeli čas v svojem napornem študentskem in športnem urniku.
Zelo sem vam hvaležna za odziv in izvedbo meritev.

Hvala tudi bratu Jaki za pomoč pri urejanju podatkov.
Brez tvoje pomoči, bi se še sedaj zgubljala v podatkih.

Iskrena hvala mami in tatu, ki sta mi omogočila študij, vedno verjela vame in me podpirala na moji študentski poti.
Hvala tudi za vse nasvete in motivacijo za dokončanje študija.

In nenazadnje hvala možu Mateju, ki je bil ključen, da smo sploh lahko opravljali meritve z vrtečim stolom.
Hvala za tvojo pomoč in iznajdljivost, ki sem jo nemalokrat potrebovala in hvala za spodbudo pri doseganju življenjskih ciljev.

Hvala tudi sinčku Nejcu, ker mi je “dovolil”, da sem toliko ur preživela pred računalnikom.

Ana Kašček Bučinel

VPLIV SIMETRIJE TELESNIH ZNAČILNOSTI NA OHRANJANJE IN VZPOSTAVLJANJE RAVNOTEŽNEGA POLOŽAJA – STOJE NA NOGAH 

Univerza v Ljubljani, Fakulteta za šport

Strani: 187, preglednice: 64, slike: 28, literatura: 122.

POVZETEK

Namen doktorskega dela je bil ugotoviti, ali simetrija telesa vpliva na ohranjanje ravnotežja pri različnih pogojih, in sicer ali simetrija telesa vpliva na stojo, kjer imamo na razpolago vsa čutila, na stojo z izvzetim vidom, na stojo z izvzetim sluhom ter na stojo po motnji ravnotežnega organa s pomočjo obračanja telesa v sedu v smeri in v nasprotni smeri urinega kazalca.
Ugotavljali smo, ali ima simetrija telesa vpliv na razliko v sili med levo in desno nogo pri ohranjanju ravnotežja in ali ima vpliv na ohranjanje ravnotežja v smeri levo-desno ter v smeri naprej-nazaj.
Prav tako nas je zanimalo, ali simetrija telesa vpliva na vzpostavljanje ravnotežja.
Tudi pri vzpostavljanju ravnotežja smo raziskovali, ali vpliva simetrija telesa na stojo, na stojo z izvzetim vidom, na stojo z izvzetim sluhom ter na stojo po motnji ravnotežnega organa s pomočjo obračanja telesa v sedu v smeri in v nasprotni smeri urinega kazalca.
Vse meritve vzpostavljanja ravnotežja so bile opravljene po skoku z višine 25 cm.
Ugotavljali smo, ali ima simetrija telesa vpliv na razliko v sili med levo in desno nogo pri vzpostavljanju ravnotežja in ali ima vpliv na vzpostavljanje ravnotežja v smeri levo-desno ter v smeri naprej-nazaj.

V raziskavi je sodelovalo 29 merjencev, študentov prvega letnika Fakultete za šport, povprečne starosti 19,9 let ± 1,5 let, povprečne višine 183,1 cm ± 7,1 cm in povprečne telesne mase 79,3 kg ± 8,5 kg.
Meritve so potekale v dveh sklopih.
Prvi sklop predstavljajo meritve telesnih značilnosti, in sicer telesne sestave z napravo InBody 720, telesnih obsegov in višin s 3D čitalcem (NX-16 3D Body Scanner) ter slike podplata.
Drugi sklop meritev zajema meritve ohranjanja in vzpostavljanja ravnotežja, in sicer s pomočjo pritiskovnih senzorjev z napravo PedarX ter 3D kinematike z napravo OptiTrack v 120 trio.
Merjenci so opravili 10 različnih meritev, vsako po 30 sekund in jih trikrat ponovili.
5 meritev je bilo meritev ohranjanja, 5 pa vzpostavljanja ravnotežja.

Ugotavljamo, da so za boljše ravnotežje, ko govorimo o poti središča pritiska, ključnega pomena simetrije nog, natančneje dolžina stopala ter pusta masa nog, kot pomembne pa se nakazujejo tudi asimetrije rok, in sicer obseg nadlahti ter pusta masa rok.
Opažamo tudi razlike med vplivom telesnih simetrij na ohranjanje in vzpostavljanje ravnotežja.
Simetrije telesa namreč različno vplivajo na stojo, kjer imamo na voljo vse čutne sisteme v primerjavi s stojo, pri kateri imamo izvzet določen čutni sistem ali motnjo ravnotežnega organa glede na to, ali ravnotežje ohranjamo ali ga vzpostavljamo.
Izjema pa je stoja z izvzetim sluhom, kjer teh razlik ne moremo potrditi.
Človek pri ohranjanju ravnotežja lažje nadzoruje svoje telo in asimetrije telesa ne igrajo bistvene vloge, ko pa pride do motenj ravnotežja, že samo do motnje ravnotežnega organa, ima asimetrično telo težjo nalogo.
Pri vzpostavljanju ravnotežja, ki je že zahtevnejša oblika ravnotežja, so simetrije telesa bistvenega pomena.
Ker pa je človeško telo v raznih športih le redko popolnoma pri miru, je za športnika pomembno, da ima simetrično grajeno telo, ki mu bo bolje služilo pri vzpostavljanju ravnotežja.

Ključne besede: simetrija telesa, ohranjanje ravnotežja, vzpostavljanje ravnotežja, izvzet vid, izvzet sluh, motnja ravnotežnega organa 

Preglednica 1

Spremenljivke in kratice ter njihov opis

Spremenljivka/kratica 

Opis spremenljivke/kratice 

MS 

Masno središče 

SP 

Središče pritiska, prijemališče sile reakcije podlage

PP 

Podporna površina 

SU 

Smer urinega kazalca

NSU 

Nasprotna smer urinega kazalca

m/l

Medialno-lateralno; smer x

a/p

Anteriorno-posteriorno; smer y

r_LD_pustamasa_rok [kg]

Razlika med pusto maso leve in desne roke

r_LD_pustamasa_nog [kg]

Razlika med pusto maso leve in desne noge 

r_LD_V_ramen [cm]

Razlika med višino leve in desne rame 

r_LD_O_nadlahti [cm]

Razlika med obsegom leve in desne nadlahti

r_LD_O_komolca [cm]

Razlika med obsegom levega in desnega komolca 

r_LD_O_podlahti [cm]

Razlika med obsegom leve in desne podlahti 

r_LD_O_zapestja [cm]

Razlika med obsegom levega in desnega zapestja 

r_LD_O_stegna [cm]

Razlika med obsegom levega in desnega stega 

r_LD_O_kolen [cm]

Razlika med obsegom levega in desnega kolena 

r_LD_O_meč [cm]

Razlika med obsegom levega in desnega meča 

r_LD_Š_stopal [cm]

Razlika med širino levega in desnega stopala 

r_LD_D_stopal [cm]

Razlika med dolžino levega in desnega stopala 

r_LD_K_stopal [o]

Razlika med levim in desnim stopalom v kotu pri določanju ploskosti po Clarkovi metodi 

r_LD_P_stopal [cm2]

Razlika med površino levega in desnega odtisa stopala 

L_pustamasa_rok [kg]

Pusta masa leve roke 

D_pustamasa_rok [kg]

Pusta masa desne roke 

L_pustamasa_nog [kg]

Pusta masa leve noge 

D_pustamasa_nog [kg]

Pusta masa desne noge 

L_V_ramen [cm]

Višina leve rame od tal do točke »acromion«

D_V_ramen [cm]

Višina desne rame od tal do točke »acromion«

L_O_nadlahti [cm]

Obseg leve nadlahti 

D_O_nadlahti [cm]

Obseg desne nadlahti 

L_O_komolca [cm]

Obseg levega komolca 

D_O_komolca [cm]

Obseg desnega komolca 

L_O_podlahti [cm]

Obseg leve podlahti 

D_O_podlahti [cm]

Obseg desne podlahti 

L_O_zapestja [cm]

Obseg levega zapestja

D_O_zapestja [cm]

Obseg desnega zapestja

L_O_stegen [cm]

Obseg levega stegna

D_O_stegen [cm]

Obseg desnega stegna

L_O_kolen [cm]

Obseg levega kolena

D_O_kolen [cm]

Obseg desnega kolena

L_O_meč [cm]

Obseg levega meča

D_O_meč [cm]

Obseg desnega meča

L_Š_stopal [cm]

Širina levega stopala

D_Š_stopal[cm]

Širina desnega stopala

L_D_stopal [cm]

Dolžina levega stopala

D_D_stopal [cm]

Dolžina desnega stopala

L_K_stopal [o]

Kot ploskosti levega stopala izmerjen po Clarksovi metodi 

D_K_stopal [o]

Kot ploskosti desnega stopala izmerjen po Clarksovi metodi 

L_P_stopal [cm2]

Površina odtisa levega stopala

D_P_stopal [cm2]

Površina odtisa desnega stopala

r_Os1_LD [N]

Razlika v sili med levo in desno nogo pri ohranjanju stoje snožno, 1. meritev 

r_Os2_LD [N]

Razlika v sili med levo in desno nogo pri ohranjanju stoje snožno, 2. meritev 

r_Os3_LD [N]

Razlika v sili med levo in desno nogo pri ohranjanju stoje snožno, 3. meritev 

r_OsV1_LD [N]

Razlika v sili med levo in desno nogo pri ohranjanju stoje snožno z izvzetim vidom, 1. meritev 

r_OsV2_LD [N]

Razlika v sili med levo in desno nogo pri ohranjanju stoje snožno z izvzetim vidom, 2. meritev 

r_OsV3_LD [N]

Razlika v sili med levo in desno nogo pri ohranjanju stoje snožno z izvzetim vidom, 3. meritev 

r_OsSU1_LD [N]

Razlika v sili med levo in desno nogo pri ohranjanju stoje snožno po motnji ravnotežnega organa z obračanjem v smeri urinega kazalca, 1. meritev 

r_OsSU2_LD [N]

Razlika v sili med levo in desno nogo pri ohranjanju stoje snožno po motnji ravnotežnega organa z obračanjem v smeri urinega kazalca, 2. meritev 

r_OsSU3_LD [N]

Razlika v sili med levo in desno nogo pri ohranjanju stoje snožno po motnji ravnotežnega organa z obračanjem v smeri urinega kazalca, 3. meritev 

r_OsNSU1_LD [N]

Razlika v sili med levo in desno nogo pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 1. meritev 

r_OsNSU2_LD [N]

Razlika v sili med levo in desno nogo pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 2. meritev 

r_OsNSU3_LD [N]

Razlika v sili med levo in desno nogo pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 3. meritev 

r_OsG1_LD [N]

Razlika v sili med levo in desno nogo pri ohranjanju stoje snožno z izvzetim sluhom, 1. meritev 

r_OsG2_LD [N]

Razlika v sili med levo in desno nogo pri ohranjanju stoje snožno z izvzetim sluhom, 2. meritev 

r_OsG3_LD [N]

Razlika v sili med levo in desno nogo pri ohranjanju stoje snožno z izvzetim sluhom, 3. meritev 

r_Vs1_LD [N]

Razlika v sili med levo in desno nogo pri vzpostavljanju stoje snožno po skoku, 1. meritev 

r_Vs2_LD [N]

Razlika v sili med levo in desno nogo pri vzpostavljanju stoje snožno po skoku, 2. meritev 

r_Vs3_LD [N]

Razlika v sili med levo in desno nogo pri vzpostavljanju stoje snožno po skoku, 3. meritev 

r_VsV1_LD [N]

Razlika v sili med levo in desno nogo pri vzpostavljanju stoje snožno z izvzetim vidom po skoku, 1. meritev 

r_VsV2_LD [N]

Razlika v sili med levo in desno nogo pri vzpostavljanju stoje snožno z izvzetim vidom po skoku, 2. meritev 

r_VsV3_LD [N]

Razlika v sili med levo in desno nogo pri vzpostavljanju stoje snožno z izvzetim vidom po skoku, 3. meritev 

r_VsG1_LD [N]

Razlika v sili med levo in desno nogo pri vzpostavljanju stoje snožno z izvzetim sluhom po skoku, 1. meritev 

r_VsG2_LD [N]

Razlika v sili med levo in desno nogo pri vzpostavljanju stoje snožno z izvzetim sluhom po skoku, 2. meritev 

r_VsG3_LD [N]

Razlika v sili med levo in desno nogo pri vzpostavljanju stoje snožno z izvzetim sluhom po skoku, 3. meritev 

r_VsSU1_LD [N]

Razlika v sili med levo in desno nogo pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 1. meritev 

r_VsSU2_LD [N]

Razlika v sili med levo in desno nogo pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 2. meritev 

r_VsSU3_LD [N]

Razlika v sili med levo in desno nogo pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 3. meritev 

r_VsNSU1_LD [N]

Razlika v sili med levo in desno nogo pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 1. meritev 

r_VsNSU2_LD [N]

Razlika v sili med levo in desno nogo pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 2. meritev 

r_VsNSU3_LD [N]

Razlika v sili med levo in desno nogo pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 3. meritev 

ra_Os1_LD [N]

Normirana absolutna vrednost razlike sil med levo in desno nogo pri ohranjanju stoje snožno, 1. meritev 

ra_Os2_LD [N]

Normirana absolutna vrednost razlike sil med levo in desno nogo pri ohranjanju stoje snožno, 2. meritev

ra_Os3_LD [N]

Normirana absolutna vrednost razlike sil med levo in desno nogo pri ohranjanju stoje snožno, 3. meritev 

ra_OsV1_LD [N]

Normirana absolutna vrednost razlike sil med levo in desno nogo pri ohranjanju stoje snožno z izvzetim vidom, 1. meritev 

ra_OsV2_LD [N]

Normirana absolutna vrednost razlike sil med levo in desno nogo pri ohranjanju stoje snožno z izvzetim vidom, 2. meritev 

ra_OsV3_LD [N]

Normirana absolutna vrednost razlike sil med levo in desno nogo pri ohranjanju stoje snožno z izvzetim vidom, 3. meritev 

ra_OsSU1_LD [N]

Normirana absolutna vrednost razlike sil med levo in desno nogo pri ohranjanju stoje snožno po motnji ravnotežnega organa z obračanjem v smeri urinega kazalca, 1. meritev 

ra_OsSU2_LD [N]

Normirana absolutna vrednost razlike sil med levo in desno nogo pri ohranjanju stoje snožno po motnji ravnotežnega organa z obračanjem v smeri urinega kazalca, 2. meritev 

ra_OsSU3_LD [N]

Normirana absolutna vrednost razlike sil med levo in desno nogo pri ohranjanju stoje snožno po motnji ravnotežnega organa z obračanjem v smeri urinega kazalca, 3. meritev 

ra_OsNSU1_LD [N]

Normirana absolutna vrednost razlike sil med levo in desno nogo pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 1. meritev 

ra_OsNSU2_LD [N]

Normirana absolutna vrednost razlike sil med levo in desno nogo pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 2. meritev 

ra_OsNSU3_LD [N]

Normirana absolutna vrednost razlike sil med levo in desno nogo pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 3. meritev 

ra_OsG1_LD [N]

Normirana absolutna vrednost razlike sil med levo in desno nogo pri ohranjanju stoje snožno z izvzetim sluhom, 1. meritev 

ra_OsG2_LD [N]

Normirana absolutna vrednost razlike sil med levo in desno nogo pri ohranjanju stoje snožno z izvzetim sluhom, 2. meritev 

ra_OsG3_LD [N]

Normirana absolutna vrednost razlike sil med levo in desno nogo pri ohranjanju stoje snožno z izvzetim sluhom, 3. meritev 

ra_Vs1_LD [N]

Normirana absolutna vrednost razlike sil med levo in desno nogo pri vzpostavljanju stoje snožno po skoku, 1. meritev 

ra_Vs2_LD [N]

Normirana absolutna vrednost razlike sil med levo in desno nogo pri vzpostavljanju stoje snožno po skoku, 2. meritev 

ra_Vs3_LD [N]

Normirana absolutna vrednost razlike sil med levo in desno nogo pri vzpostavljanju stoje snožno po skoku, 3. meritev 

ra_VsV1_LD [N]

Normirana absolutna vrednost razlike sil med levo in desno nogo pri vzpostavljanju stoje snožno z izvzetim vidom po skoku, 1. meritev 

ra_VsV2_LD [N]

Normirana absolutna vrednost razlike sil med levo in desno nogo pri vzpostavljanju stoje snožno z izvzetim vidom po skoku, 2. meritev 

ra_VsV3_LD [N]

Normirana absolutna vrednost razlike sil med levo in desno nogo pri vzpostavljanju stoje snožno z izvzetim vidom po skoku, 3. meritev 

ra_VsG1_LD [N]

Normirana absolutna vrednost razlike sil med levo in desno nogo pri vzpostavljanju stoje snožno z izvzetim sluhom po skoku, 1. meritev 

ra_VsG2_LD [N]

Normirana absolutna vrednost razlike sil med levo in desno nogo pri vzpostavljanju stoje snožno z izvzetim sluhom po skoku, 2. meritev 

ra_VsG3_LD [N]

Normirana absolutna vrednost razlike sil med levo in desno nogo pri vzpostavljanju stoje snožno z izvzetim sluhom po skoku, 3. meritev 

ra_VsSU1_LD [N]

Normirana absolutna vrednost razlike sil med levo in desno nogo pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 1. meritev 

ra_VsSU2_LD [N]

Normirana absolutna vrednost razlike sil med levo in desno nogo pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 2. meritev 

ra_VsSU3_LD [N]

Normirana absolutna vrednost razlike sil med levo in desno nogo pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 3. meritev 

ra_VsNSU1_LD [N]

Normirana absolutna vrednost razlike sil med levo in desno nogo pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 1. meritev 

ra_VsNSU2_LD [N]

Normirana absolutna vrednost razlike sil med levo in desno nogo pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 2. meritev 

ra_VsNSU3_LD [N]

Normirana absolutna vrednost razlike sil med levo in desno nogo pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 3. meritev 

Os1d_m/l [mm]

Pot SP v smeri m/l pri ohranjanju stoje snožno, 1. meritev 

Os2d_m/l [mm]

Pot SP v smeri m/l pri ohranjanju stoje snožno, 2. meritev 

Os3d_m/l [mm]

Pot SP v smeri m/l pri ohranjanju stoje snožno, 3. meritev 

OsV1d_m/l [mm]

Pot SP v smeri m/l pri ohranjanju stoje snožno z izvzetim vidom, 1. meritev 

OsV2d_m/l [mm]

Pot SP v smeri m/l pri ohranjanju stoje snožno z izvzetim vidom, 2. meritev 

OsV3d_m/l [mm]

Pot SP v smeri m/l pri ohranjanju stoje snožno z izvzetim vidom, 3. meritev 

OsG1d_m/l [mm]

Pot SP v smeri m/l pri ohranjanju stoje snožno z izvzetim sluhom, 1. meritev 

OsG2d_m/l [mm]

Pot SP v smeri m/l pri ohranjanju stoje snožno z izvzetim sluhom, 2. meritev 

OsG3d_m/l [mm]

Pot SP v smeri m/l pri ohranjanju stoje snožno z izvzetim sluhom, 3. meritev 

OsSU1d_m/l [mm]

Pot SP v smeri m/l pri ohranjanju stoje snožno po motnji ravnotežnega organa z obračanjem v smeri urinega kazalca, 1. meritev 

OsSU2d_m/l [mm]

Pot SP v smeri m/l pri ohranjanju stoje snožno po motnji ravnotežnega organa z obračanjem v smeri urinega kazalca, 2. meritev 

OsSU3d_m/l [mm]

Pot SP v smeri m/l pri ohranjanju stoje snožno po motnji ravnotežnega organa z obračanjem v smeri urinega kazalca, 3. meritev 

OsNSU1d_m/l [mm]

Pot SP v smeri m/l pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 1. meritev 

OsNSU2d_m/l [mm]

Pot SP v smeri m/l pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 2. meritev 

OsNSU3d_m/l [mm]

Pot SP v smeri m/l pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 3. meritev 

Os1d_a/p [mm]

Pot SP v smeri a/p pri ohranjanju stoje snožno, 1. meritev 

Os2d_a/p [mm]

Pot SP v smeri a/p pri ohranjanju stoje snožno, 2. meritev 

Os3d_a/p [mm]

Pot SP v smeri a/p pri ohranjanju stoje snožno, 3. meritev 

OsV1d_a/p [mm]

Pot SP v smeri a/p pri ohranjanju stoje snožno z izvzetim vidom, 1. meritev 

OsV2d_a/p [mm]

Pot SP v smeri a/p pri ohranjanju stoje snožno z izvzetim vidom, 2. meritev 

OsV3d_a/p [mm]

Pot SP v smeri a/p pri ohranjanju stoje snožno z izvzetim vidom, 3. meritev 

OsG1d_a/p [mm]

Pot SP v smeri a/p pri ohranjanju stoje snožno z izvzetim sluhom, 1. meritev 

OsG2d_a/p [mm]

Pot SP v smeri a/p pri ohranjanju stoje snožno z izvzetim sluhom, 2. meritev 

OsG3d_a/p [mm]

Pot SP v smeri a/p pri ohranjanju stoje snožno z izvzetim sluhom, 3. meritev 

OsSU1d_a/p [mm]

Pot SP v smeri a/p pri ohranjanju stoje snožno po motnji ravnotežnega organa z obračanjem v smeri urinega kazalca, 1. meritev 

OsSU2d_a/p [mm]

Pot SP v smeri a/p pri ohranjanju stoje snožno po motnji ravnotežnega organa z obračanjem v smeri urinega kazalca, 2. meritev 

OsSU3d_a/p [mm]

Pot SP v smeri a/p pri ohranjanju stoje snožno po motnji ravnotežnega organa z obračanjem v smeri urinega kazalca, 3. meritev 

OsNSU1d_a/p [mm]

Pot SP v smeri a/p pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 1. meritev 

OsNSU2d_a/p [mm]

Pot SP v smeri a/p pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 2. meritev 

OsNSU3d_a/p [mm]

Pot SP v smeri a/p pri ohranjanju stoje snožno po motnji ravnotežnega organa z obračanjem v nasprotni smeri urinega kazalca, 3. meritev 

Vs1d_m/l [mm]

Pot SP v smeri m/l pri vzpostavljanju stoje snožno po skoku, 1. meritev 

Vs2d_m/l [mm]

Pot SP v smeri m/l pri vzpostavljanju stoje snožno po skoku, 2. meritev 

Vs3d_m/l [mm]

Pot SP v smeri m/l pri vzpostavljanju stoje snožno po skoku, 3. meritev 

VsV1d_m/l [mm]

Pot SP v smeri m/l pri vzpostavljanju stoje snožno z izvzetim vidom po skoku, 1. meritev 

VsV2d_m/l [mm]

Pot SP v smeri m/l pri vzpostavljanju stoje snožno z izvzetim vidom po skoku, 2. meritev 

VsV3d_m/l [mm]

Pot SP v smeri m/l pri vzpostavljanju stoje snožno z izvzetim vidom po skoku, 3. meritev 

VsG1d_m/l [mm]

Pot SP v smeri m/l pri vzpostavljanju stoje snožno z izvzetim sluhom po skoku, 1. meritev 

VsG2d_m/l [mm]

Pot SP v smeri m/l pri vzpostavljanju stoje snožno z izvzetim sluhom po skoku, 2. meritev 

VsG3d_m/l [mm]

Pot SP v smeri m/l pri vzpostavljanju stoje snožno z izvzetim sluhom po skoku, 3. meritev 

VsSU1d_m/l [mm]

Pot SP v smeri m/l pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 1. meritev 

VsSU2d_m/l [mm]

Pot SP v smeri m/l pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 2. meritev 

VsSU3d_m/l [mm]

Pot SP v smeri m/l pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 3. meritev 

VsNSU1d_m/l [mm]

Pot SP v smeri m/l pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 1. meritev 

VsNSU2d_m/l [mm]

Pot SP v smeri m/l pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 2. meritev 

VsNSU3d_m/l [mm]

Pot SP v smeri m/l pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 3. meritev 

Vs1d_a/p [mm]

Pot SP v smeri a/p pri vzpostavljanju stoje snožno po skoku, 1. meritev 

Vs2d_a/p [mm]

Pot SP v smeri a/p pri vzpostavljanju stoje snožno po skoku, 2. meritev 

Vs3d_a/p [mm]

Pot SP v smeri a/p pri vzpostavljanju stoje snožno po skoku, 3. meritev 

VsV1d_a/p [mm]

Pot SP v smeri a/p pri vzpostavljanju stoje snožno po skoku z izvzetim vidom, 1. meritev 

VsV2d_a/p [mm]

Pot SP v smeri a/p pri vzpostavljanju stoje snožno po skoku z izvzetim vidom, 2. meritev 

VsV3d_a/p [mm]

Pot SP v smeri a/p pri vzpostavljanju stoje snožno po skoku z izvzetim vidom, 3. meritev 

VsG1d_a/p [mm]

Pot SP v smeri a/p pri vzpostavljanju stoje snožno po skoku z izvzetim sluhom, 1. meritev 

VsG2d_a/p [mm]

Pot SP v smeri a/p pri vzpostavljanju stoje snožno po skoku z izvzetim sluhom, 2. meritev 

VsG3d_a/p [mm]

Pot SP v smeri a/p pri vzpostavljanju stoje snožno po skoku z izvzetim sluhom, 3. meritev 

VsSU1d_a/p [mm]

Pot SP v smeri a/p pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 1. meritev 

VsSU2d_a/p [mm]

Pot SP v smeri a/p pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 2. meritev 

VsSU3d_a/p [mm]

Pot SP v smeri a/p pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca, 3. meritev 

VsNSU1d_a/p [mm]

Pot SP v smeri a/p pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 1. meritev 

VsNSU2d_a/p [mm]

Pot SP v smeri a/p pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 2. meritev 

VsNSU3d_a/p [mm]

Pot SP v smeri a/p pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca, 3. meritev 

REGR_r_Os

Dejavnik razlik v sili med levo in desno nogo pri ohranjanju stoje snožno 

REGR_r_OsV

Dejavnik razlik v sili med levo in desno nogo pri ohranjanju stoje snožno z izvzetim vidom 

REGR_r_OsG

Dejavnik razlik v sili med levo in desno nogo pri ohranjanju stoje snožno z izvzetim sluhom 

REGR_r_OsSU

Dejavnik razlik v sili med levo in desno nogo pri ohranjanju stoje snožno po motnji ravnotežnega organa z obračanjem v smeri urinega kazalca 

REGR_r_OsNSU

Dejavnik razlik v sili med levo in desno nogo pri ohranjanju stoje snožno po motnji ravnotežnega organa z obračanjem v nasprotni smeri urinega kazalca 

REGR_r_Vs

Dejavnik razlik v sili med levo in desno nogo pri vzpostavljanju stoje snožno po skoku 

REGR_r_VsV

Dejavnik razlik v sili med levo in desno nogo pri vzpostavljanju stoje snožno po skoku z izvzetim vidom 

REGR_r_VsG

Dejavnik razlik v sili med levo in desno nogo pri vzpostavljanju stoje snožno po skoku z izvzetim sluhom 

REGR_r_VsSU

Dejavnik razlik v sili med levo in desno nogo pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca 

REGR_r_VsNSU

Dejavnik razlik v sili med levo in desno nogo pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca 

REGR_ra_Os

Dejavnik normirane absolutne vrednosti razlike sil med levo in desno nogo pri ohranjanju stoje snožno 

REGR_ra_OsV

Dejavnik normirane absolutne vrednosti razlike sil med levo in desno nogo pri ohranjanju stoje snožno z izvzetim vidom 

REGR_ra_OsG

Dejavnik normirane absolutne vrednosti razlike sil med levo in desno nogo pri ohranjanju stoje snožno z izvzetim sluhom 

REGR_ra_OsSU

Dejavnik normirane absolutne vrednosti razlike sil med levo in desno nogo pri ohranjanju stoje snožno po motnji ravnotežnega organa z obračanjem v smeri urinega kazalca 

REGR_ra_OsNSU

Dejavnik normirane absolutne vrednosti razlike sil med levo in desno nogo pri ohranjanju stoje snožno po motnji ravnotežnega organa z obračanjem v nasprotni smeri urinega kazalca 

REGR_ra_Vs

Dejavnik normirane absolutne vrednosti razlike sil med levo in desno nogo pri vzpostavljanju stoje snožno po skoku 

REGR_ra_VsV

Dejavnik normirane absolutne vrednosti razlike sil med levo in desno nogo pri vzpostavljanju stoje snožno po skoku z izvzetim vidom 

REGR_ra_VsG

Dejavnik normirane absolutne vrednosti razlike sil med levo in desno nogo pri vzpostavljanju stoje snožno po skoku z izvzetim sluhom 

REGR_ra_VsSU

Dejavnik normirane absolutne vrednosti razlike sil med levo in desno nogo pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca 

REGR_ra_VsNSU

Dejavnik normirane absolutne vrednosti razlike sil med levo in desno nogo pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca 

REGR_Os_dm/l

Dejavnik poti SP v smeri m/l pri ohranjanju stoje snožno 

REGR_OsV_dm/l

Dejavnik poti SP v smeri m/l pri ohranjanju stoje snožno z izvzetim vidom 

REGR_OsG_dm/l

Dejavnik poti SP v smeri m/l pri ohranjanju stoje snožno z izvzetim sluhom 

REGR_OsSU_dm/l

Dejavnik poti SP v smeri m/l pri ohranjanju stoje snožno po motnji ravnotežnega organa z obračanjem v smeri urinega kazalca 

REGR_OsNSU_dm/l

Dejavnik poti SP v smeri m/l pri ohranjanju stoje snožno po motnji ravnotežnega organa z obračanjem v nasprotni smeri urinega kazalca 

REGR_Vs_dm/l

Dejavnik poti SP v smeri m/l pri vzpostavljanju stoje snožno po skoku 

REGR_VsV_dm/l

Dejavnik poti SP v smeri m/l pri vzpostavljanju stoje snožno po skoku z izvzetim vidom 

REGR_VsG_dm/l

Dejavnik poti SP v smeri m/l pri vzpostavljanju stoje snožno po skoku z izvzetim sluhom 

REGR_VsSU_dm/l

Dejavnik poti SP v smeri m/l pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca 

REGR_VsNSU_dm/l

Dejavnik poti SP v smeri m/l pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca 

REGR_Os_da/p

Dejavnik poti SP v smeri a/p pri ohranjanju stoje snožno 

REGR_OsV_da/p

Dejavnik poti SP v smeri a/p pri ohranjanju stoje snožno z izvzetim vidom 

REGR_OsG_da/p

Dejavnik poti SP v smeri a/p pri ohranjanju stoje snožno z izvzetim sluhom 

REGR_OsSU_da/p

Dejavnik poti SP v smeri a/p pri ohranjanju stoje snožno po motnji ravnotežnega organa z obračanjem v smeri urinega kazalca 

REGR_OsNSU_da/p

Dejavnik poti SP v smeri a/p pri ohranjanju stoje nožno po motnji ravnotežnega organa z obračanjem v nasprotni smeri urinega kazalca 

REGR_Vs_da/p

Dejavnik poti SP v smeri a/p pri vzpostavljanju stoje snožno po skoku 

REGR_VsV_da/p

Dejavnik poti SP v smeri a/p pri vzpostavljanju stoje snožno po skoku z izvzetim vidom 

REGR_VsG_da/p

Dejavnik poti SP v smeri a/p pri vzpostavljanju stoje snožno po skoku z izvzetim sluhom 

REGR_VsSU_da/p

Dejavnik poti SP v smeri a/p pri vzpostavljanju stoje snožno po skoku po motnji ravnotežnega organa z obračanjem v smeri urinega kazalca 

REGR_VsNSU_da/p

Dejavnik poti SP v smeri a/p pri vzpostavljanju stoje snožno po skoku po motnji ravnotežnega organa z obračanjem v nasprotni smeri urinega kazalca 

1. UVOD

Vzdrževanje ravnotežja je celovit fiziološki postopek, ki vključuje medsebojno vplivanje več telesnih podsistemov glede na zahtevnost naloge ter okolja.
Živčno-mišične in mišično-skeletne sestavine so pomembne za nadzor položaja telesa in gibalno delo.
Čutni sistem je sestavljen iz vidnih, ravnotežnih in telesno-čutnih sestavnih delov, ki usklajujejo podatke položaja telesa glede na težnost, okolje in položaja delov telesa v medsebojni povezavi.
Postopki centralnega živčnega sistema (kognitivni in konativni) so prav tako potrebni za prilagoditev in preventivne vidike nadzora ravnotežja (Sihvonen, 2004).

Nekateri avtorji (Tsigilis, Zachopoulou in Mavridis, 2001) se ne srečujejo le s problematiko merjenja ravnotežja in zanesljivostjo testov, ampak tudi z definicijo ravnotežja.
Ravnotežje naj ne bi bila glavna gibalna sposobnost, temveč zelo svojevrstna lastnost, ki je odvisna od naloge, ki jo izvajamo oz. od merilnega testa, s katerim merimo.
Winter (1995) pravi, da je ravnotežje splošen pojem, ki opisuje gibanje telesne drže.
Povezan je z delujočimi vztrajnostnimi silami na telo in vztrajnostnimi značilnostmi posameznih telesnih delov.
Horak (1987) pa ravnotežje razlaga kot »sposobnost vzdrževanja masnega središča znotraj meja podporne površine z minimalnim nihanjem ali največjo trdnostjo«.

Ljudje se kot dvonožna bitja premikamo tako, da je ena noga stalno v stiku s podlago (hoja), lahko smo v brez-oporni fazi, ko se nogi za kratek čas ne dotikata podlage (tek), lahko pa sta nogi stalno v stiku s podlago (stoja) (Winter, 1995).

Osnovne razlage pojmov:

Drža.
Je kotna mera, ki opisuje odvisno usmerjenost vsakega telesnega dela glede na gravitacijski vektor (Winter, 1995).
Drža je tudi določeno trajajoče ohranjanje položaja telesa v prostoru, npr. pri orodni telovadbi vsaj 2 sekundi (Bolkovič idr., 2002).

Ravnotežje.
Ravnotežje je splošen izraz, ki opisuje dinamiko drže telesa, da prepreči padec.
To je povezano z delujočimi vztrajnostnimi silami, ki delujejo na telo in vztrajnostnimi značilnostmi posameznih telesnih delov (Winter, 1995).

Po SSKJ (Bajec, 1994) je ravnotežje:

- stanje, v katerem je sila teže telesa, teles na obeh straneh enaka,

- nasprotujoče si sile enako velike, močne,

- nasprotne, različne stvari enako velike, usklajene.

Po Malacku (1982) je ravnotežje sposobnost, da se telo ohranja v ravnotežnem položaju, s pomočjo gibanj proti smeri sile teže, ki otežuje ohranjanje le-tega položaja, ali da se popravlja delovanje zunanjih sil.

Po Petrović idr. (1985) je ravnotežje sposobnost za ohranjanje stabilnega položaja telesa pri položajih in optimalna razmerja pri gibih in gibanjih.

Po Pistotniku (1997) je ravnotežje sposobnost hitrega oblikovanja kompenzacijskih (dopolnilnih, nadomestnih) gibov, ki so sorazmerni z odkloni telesa v stabilnem položaju.
Je sposobnost za natančno določitev smeri in intenzivnosti kompenzacijskih gibov, s katerimi se ohranja ali vzpostavlja stabilen položaj telesa v prostoru.

Ravnotežne spretnosti so tiste, ki omogočajo telesu vzdrževati:

* ravnotežni položaj drže,

* ravnotežni položaj med gibanjem,

* ravnotežni položaj med upravljanjem objekta,

* ravnotežni položaj med gibanjem in upravljanjem objekta.

Za zadnje tri lahko velja:

* težišče telesa nad podporno površino,

* težišča telesa izven podporne površine,

* težišča telesa brez podporne površine.

Masno središče (MS).
Masno središče je točka, ki najbolje opiše, kako se telo giblje v zakonih gibanja in predstavlja središčno točko porazdelitve mas vseh telesnih delov v prostoru.
Je nedejavna spremenljivka, ki jo nadzoruje ravnotežni nadzorni sistem.
Enote so v metrih [m] (Winter, 1995).

Središče pritiska ali prijemališče sile reakcije podlage (SP).
Predstavlja izmerjeno povprečje vseh sil površine podlage, ki so v stiku s tlemi in je neodvisno od MS.
Če je ena noga v stiku s podlago, SP leži znotraj podporne površine te noge, če pa sta obe nogi v stiku s tlemi, je SP nekje med obema nogama, odvisno od porazdelitve sile na vsako nogo.
Ko sta obe nogi v stiku s podlago, sta ločena dva SP za vsako nogo.
Ko uporabimo podporno ploščo, pa je zabeleženo samo skupno SP.
Dvo delna podporna plošča meri spremembe sil na vsaki nogi posebej.
Lokacija SP pod vsakim stopalom je direkten odziv naravnega nadzora mišic gležnja.
Povečanje upogibalk stopala premakne SP v smeri naprej-nazaj, povečanje dejavnosti sukalk stopala pa levo-desno.
Enote so v metrih [m] (Winter, 1995).

Podporna površina (PP).
Podporna površina zajema stopali in površino med njima.
Širše stojimo, bolj smo stabilni, ker je podporna površina večja.
Velikost podporne površine je odvisna od značilnosti vsakega posameznika, kot so telesna višina, dolžina stopala v a/p smeri in širina razkoraka za m/l podporno površino (O’Sullivan in Schmitz, 2001).

Propriocepcija – čutno zaznavanje lastnega telesa.
Čutno zaznavanje lastnega telesa omogoča zaznavanje položaja in gibanja telesa, pri čemer se sklicuje na položaj celotnega telesa ter posameznih udov (Komi, 2008).
Proprioceptorji prejemajo informacije o položaju telesnih delov in gibanju v sklepih in jih po aferentnih živčnih vlaknih pošiljajo v centralni živčni sistem (Emery, 2003).

1.1.
Biomehanski model vzdrževanja ravnotežja 

V mehaniki se za ravnotežje uporablja slednjo definicijo: telo, na katero delujejo sile, je v ravnovesju (miruje oz. se premoenakomerno giblje), če je rezultanta vseh sil in navorov, ki delujejo nanj, enaka nič (1. Newtonov zakon).

Ločimo stabilni (stalni) ravnotežni položaj, labilni (nestalni) ravnotežni položaj in indiferentni (neopredeljen) ravnotežni položaj (Slika 1).

Slika 1. Ravnotežje je lahko a) stalno, b) nestalno, c) neopredeljeno; T - težišče, O - osišče (Hrvatska enciklopedija, ravnotežja, spletni vir).

Ravnotežje telesa je stalno tedaj, ko se po manjšem premiku iz izhodiščnega položaja zaradi vpliva sile teže telo vrne v ta položaj.
Pri stalnem ravnotežnem položaju je potencialna energija telesa najmanjša in potrebujemo dodatno energijo, da telesu spremenimo položaj.

Nestalen položaj telesa je nestabilno stanje telesa.
Že ob najmanjši motnji se ravnotežje telesa poruši.
V nestalnem ravnotežnem položaju ima telo večjo potencialno energijo, kot je njegova minimalna in za ohranjanje tega položaja moramo stalno dovajati energijo, v nasprotnem primeru se telo spusti v položaj z minimalno potencialno energijo (stabilni ravnotežni položaj).

Neopredeljeno ravnotežje pa je ravnotežje, ki ostaja tudi po motnji oziroma se vrača v prvotni ravnotežni položaj.
V primeru neopredeljenega ravnotežnega položaja telo ohranja minimalno potencialno energijo kljub premikom v prostoru (npr. kroglica ob premikih v ravnini xy, ki je prikazana na Sliki 2).

Stalno

Nestalno

Neopredeljeno

Slika 2. Prikaz ravnotežja s kroglico.

Stoja na nogah sodi med nestalne položaje.
Za prikaz človeškega telesa in ravnotežja v biomehaniki uporabljamo model obrnjenega nihala.
Sposobnost ohranjanja ravnotežnega položaja pa je odvisna od velikosti podporne površine, višine centralnega težišča telesa in njegove projekcije na podporno površino (Winter, 1995).
Če človeško telo obravnavamo kot statični sistem, moramo telesno držo opisovati v mehanskem ravnovesju, navpično projekcijo masnega središča na podlago pa znotraj meja podporne površine (O’Sullivan in Schmitz, 2001).
Model nihala prikazuje obračanje okoli sklepa tibia-tarsal in sub-astragalian (Gagey, 1998).

A

B

C

Slika 3. Model obrnjenega nihala (Prirejeno po Gagey, 1998).

Winter, Prince in Patla (1997) so pokazali, da model obrnjenega nihala v resnici obstaja.
Znanstveni postopek je dokazal, da je koeficient korelacije 0,90 med pospeški SP in razdalje SP-MS, ki potrjuje model obrnjenega nihala.

Iz mehanskega vidika, ko je nihalo v ravnotežnem položaju (Slika 3, A), sta masno središče (MS) in središče pritiska (SP) poravnana z navpičnico, razlika med SP in MS je nič.
Ko nihalo odstopa od njenega ravnotežnega položaja (Slika 3, B), razdelitev sil razkriva vodoravno silo, ki ustvarja navor okoli osi nihala in ta navor vedno bolj nagiba MS iz svojega ravnotežnega položaja.
Razdalja SP-MS je različna od nič.
Za ponovno vzpostavitev ravnotežja (Slika 3, C), mora SP preseči navpičnico težišča, tako da razdelitev sil razkriva vodoravno silo, ki ustvarja navor okoli osi obračanja nihala, da navor prinese težišče nazaj v bližino njenega ravnotežnega položaja (Gagey, 1998).
Razdalja povečuje navor, bolj stran kot smo od prijemališča, večji kotni pospešek se bo ustvaril.

Enoka (1994) pravi, da je človek v pokončni drži v nestalnem ravnovesnem položaju, dokler vektor sile centralnega težišča telesa ostane znotraj meja podporne površine in ostane stalen, dokler se lahko z mišično-skeletnim sistemom prilagaja motnjam in se vrača v stanje ravnovesja.
Nadzorni sistem telesne drže in ravnotežja mora delovati cel čas, saj je pokončni položaj človeka nestalni sistem - dve tretjini telesne mase sta na dveh tretjinah telesne višine nad tlemi (Winter, 1995).

Kadar stojimo, je naše težišče precej visoko, njegova natančna lega je odvisna od položaja vseh telesnih delov, vendar je nekje okoli ledvenega predela; podporna ploskev pa je precej majhna.
Obsega področje obeh stopal in površino med njima.
Dokler nam uspe ohranjati navpično projekcijo težišča znotraj podporne ploskve, stojimo; če pa se ta premakne izven podporne ploskve, lahko poskusimo s premikom stopala ustrezno spremeniti podporno ploskev - če pri tem nismo uspešni, pademo.
Pri mirni stoji, pri kateri kar se da mirujemo, ohranjamo težišče nad podporno ploskvijo z neprestanim prilagajanjem položaja vseh telesnih delov (Sevšek in Rugelj, 2008).

Ko je MS telesa postavljen nad podporno površino in je usklajen s SP, doseže navpična drža ravnovesje (Shumway-Cook in Woolacott, 2007; Winter, 1995).
Podporna površina je površina znotraj sistema, ki je v stiku s podlago, njene meje pa so določene z največjim kotom odklona od vzdolžne osi, brez da bi bil izgubljen ravnotežni položaj (O’Sullivan in Schmitz, 2001).
Vsako telo ob zunanji motnji, kot so nenadne spremembe podporne površine ali notranji motnji, kot je hiter premik roke ali noge, premakne projekcijo MS bližje meji PP in s tem je usklajenost med MS in SP motena: to lahko povzroči izgubo ravnotežja telesa.
Za zmanjšanje nevarnosti izgube ravnotežja, centralni živčni sistem (CŽS) izkorišča pričakovane popravke drže (anticipatory postural adjustments - APAs) z aktiviranjem mišic trupa in nog pred prihodnjo motnjo telesa.
Kot posledica tega predvidevanja mišične aktivnosti so opaženi majhni premiki MS in SP (Belenkiy idr., 1967; Massion, 1992; Aruin in Latash, 1995; Li in Aruin, 2007 objavljeno v Santos, Kanekar in Aruin, 2010).

Pri pokončni drži je torej podporna površina človeka določena s položajem stopal in vključuje območje pod stopali in med stopali (Slika 4).
Bolj kot so stopala narazen, večja je podporna površina (Hochmuth, 1984; O’Sullivan in Schmitz, 2001; Sevšek in Rugelj, 2008).

Slika 4. Med stojo je masno središče (MS) običajno postavljeno pred osjo gležnja (anteriorno glede na os skočnega sklepa).
Plantarni fleksor stopala je potreben za nasproten odziv dejavnika dorzalnega fleksorja zaradi gravitacije, ki deluje na MS (levo).
Dokler je SP postavljeno znotraj podporne površine stopal, je telo v stoji v ravnovesju sil (desno).
Prirejeno po Kirby, 2002.

Osnovni dejavnik ravnotežnega položaja je podporni (trdnostni) kot, ki je odvisen od velikosti podporne površine in višine težišča telesa.
Podporni kot je kot med robom podporne površine in višino težišča telesa – večji kot je, stabilnejše je telo (Marinšek, 2007).
Pri normalnih osebah kot v smeri naprej-nazaj (a/p) znaša približno 12 stopinj, v smeri levo-desno (m/l) pa približno 16 stopinj, pri čemer je širina razkoraka 10 cm (O’Sullivan in Schmitz, 2001).

1.2.
Mehanizmi za nadzor telesne drže in ravnotežja 

Za ohranjanje ravnotežnega položaja ima človeško telo usmerjen sistem za nadzor ravnotežja, tako imenovani nadzorni sistem.
Sestavljajo ga: čutni sistem za zaznavo položaja telesa, centralni živčni sistem (CŽS), ki obdela podatke prejete iz čutnega sistema in gibalni sistem, ki izpolnjuje gibalne naloge (Horak, Nasher in Diener, 1990; O’Sullivan in Schmitz, 2001).

Slika 5. Nadzorni sistem ravnotežja (Prirejeno po Allison, 1995 objavljeno v Sivnhoven, 2004).

Podporno površino ločimo na trdo in mehko.
Stoja na mehki podlagi je dejavnost, ki predstavlja dvojno obremenitev za obdelovanje čutilnega priliva iz spodnjih udov.
Zmanjša se količina informacij, ki jih oseba pridobi iz podplatov, saj se pritisk na podplate bolj enakomerno porazdeli in tako oseba ne čuti ostro zamejenega središča pritiska (Wu, Chiang, 1997 v Rugelj, Tomšič, Sevšek, 2011).

1.2.1.
Čutni sistem 

Zaznavanje položaja telesa temelji na zapletenih povezavah med vidom, čutno-gibalnim sistemom, ravnotežnim organom ter koordinacijo gibov z mišičnim delovanjem (Horak, 1987).
Osrednje živčevje (CŽS) obdela pridobljene podatke in glede na potrebe in izkušnje pošilja pobude posameznim mišicam, ki s svojim krčenjem spreminjajo medsebojni položaj telesnih delov v sklepih.
S staranjem ali boleznijo se lahko spremenijo posamezni sklopi, ki nadzorujejo prilagajanje telesne drže: spremeni se lahko posamezni sistem zaznave položaja; način, kvaliteta in hitrost obdelave in odziva na informacije; gibalni sestavni deli ali pa povezave med njimi (Sevšek in Rugelj, 2008).

Ko človek spreminja čutno okolje, mora ponovno oceniti odvisnosti vseh čutil.
Peterka (2002) pravi, da vsak čutni sistem zazna »napako«, ki predstavlja odklon telesa od neke priporočene vrednosti.
Ravnotežni čutni sistem zazna odklon glave od smeri delovanja gravitacije, vidni sistem pozicijo glave glede na vidno okolico in telesno-čutni sistem pozicijo nog glede na podporno površino.
Vse napake se nato seštejejo v ustrezen navor kot funkcijo seštetih signalov.
V osvetljenem okolju s trdno podporno podlago se zdrave osebe zanašajo s 70 % na telesnočutni sistem, z 20 % na informacije ravnotežnega organa in z 10 % na vidno zaznavanje (Peterka, 2002).

Telesno-čutni (somatosenzorični) sistem je množica bioloških tipal (kožni, mišični, kitni in sklepni receptorji - sprejemniki), ki zaznavajo položaj in hitrosti vseh telesnih delov, njihov stik z zunanjimi stvarmi vključno s tlemi ter orientacijo glede na delovanje gravitacijske sile (Winter, 1995).
Poleg občutka za gibanje in položaj sklepov, kar imenujemo kinestezija, vključuje propriocepcija tudi občutek za silo in težo.
Propriocepcija je osnovni vir informacij za nadzor gibanja telesa, običajno v povezavi z ohranjanjem ravnotežja.
Glede na posamezne ude propriocepcija zagotavlja večino zahtevanih informacij o dejavnem in nedejavnem stanju stabilizacije sklepov (Gruber idr., 2000 v Komi, 2008).
Propriocepcija se nanaša na sposobnost zaznavanja položaja, drže in gibanja posameznih delov telesa v prostoru in času.
Temelji na neprekinjenem dotoku čutnih informacij iz zunanjih sprejemnikov v centralni živčni sistem (Škof, 2007).

Zunanji čutni mehano-sprejemniki predstavljajo izhodne signale za občutek propriocepcije.
V CŽS prinašajo informacije o položaju in gibanju telesnih delov.
Poleg zunanjih sprejemnikov so zelo pomembni tudi centralno ustvarjeni gibalni ukazi, ki v sebi že imajo informacijo o položaju, gibanju telesnih delov in naporu.
Vloge teh organov se med seboj prepletajo in dopolnjujejo.
Zunanji čutni mehano-sprejemniki so (Enoka, 2002):

* mišično vreteno,

* Golgijev kitni organ,

* kožni sprejemniki (Merkeljeve ploščice, Meissnerjeva telesca, Rufinijevi končiči, Pacinijeva telesca),

* sklepni sprejemniki (Rufinijevi končiči, Golgijevi končiči, Pacinijeva telesca in prosti živčni končiči).

Mišično vreteno je tipalo, ki se nahaja v mišicah in meri hitrost in velikost spremembe dolžine mišičnega vlakna.
V kitah se nahaja Golgijev kitni organ, ki meri velikost sile v kiti.
V sklepih se nahajajo različna tipala, ki merijo raztezanje mehkotkivnih sklepnih in obsklepnih sestav.
Signali iz vseh omenjenih tipal se prenašajo v CŽS in pomembno vplivajo na obdelavo na nivoju hrbtenjače in možganov.
Na tej osnovi se oblikuje slika o položaju in gibanju delov telesa, obenem pa je to temelj tako refleksne kot zavestne gibalne dejavnosti.
Obe ravni gibalnega nadzora gibanja sta tesno povezani in vplivata ena na drugo.
Učinkovito sodelovanje čutnega in gibalnega dela živčno-mišičnega sistema na vseh ravneh je pomembno za zaščito sklepov in vzpostavljanje ravnotežja.
Bistveni elementi takšnega živčno-mišičnega delovanja so: refleks na nateg, recipročna inhibicija, rekurentna inhibicija, predsinaptična inhibicija, alfagama koaktivacija in koaktivacija mišic.
Na njih skušamo vplivati z vadbo ravnotežja in sklepno stabilizacijo (Škof, 2007).

Ravnotežni organ (vestibularni organ) je biološki žiroskop.
Njegova naloga je zaznavanje linearnih in kotnih pospeškov (Winter, 1995; O’Sullivan, in Schmitz, 2001).
Ravnotežni organ je v koščeni strukturi notranjega ušesa v tesni povezavi s slušnim organom in polžem in ima dve nalogi.
Dva otolitna organa (urtrikul in sakula) dajeta občutek linearnih pospeškov in gravitacije, trije polkrožni kanali pa dajejo občutek obračanja v prostoru in zaznavajo kotne pospeške.
Z dvema otolitnima organoma usmerjenima pravokotno drug na drugega, je smer linearnega pospeška prostorsko usklajena v treh smereh (Day in Fitzpatrick, 2005).

Slika 6. Ravnotežni organ (prirejeno po Vestibular System Anatomy, spletni vir).

Ampularni greben ali kupola je prečni greben vezivnega tkiva, krvnih žil in živčnih vlaken, ki se nahaja v vsaki ampuli na koncu treh polkrožnih kanalov.
Površina grebena je sestavljena iz tanke plasti sprejemnih celic (dlačnic).
Celice obdaja endolimfna tekočina.
Sprejemniki so specializirane celice povrhnjice, ki vsebujejo sinaptične mešičke.
Kotni pospeški spodbujajo aferentna vlakna in povzročijo premik endolimfe v polkrožnih kanalih (Neuroanatomy Online, spletni vir).

Makula vsebuje zgoščeno plast vezivnega tkiva, krvnih žil in živčnih vlaken in jo sestavljajo oporne in sprejemne celice (dlačnice/receptorji).
Makule se nahajajo v sakuli in urtrikulu.
Okrog sprejemnih celic se nahajajo aferentna živčna vlakna, ki jih spodbujajo linearni pospeški.
Sprejemne celice v makuli so enake tistim v kupoli.
Makula se razlikuje od kupole v tem, da jo pokriva sploščena plast želatinaste snovi – »otolitna membrana«, ki jo pokrivajo majhni kristali kalcijevega karbonata, imenovani otoliti (Neuroanatomy Online, spletni vir).

Slika 7. Ravnotežni organ, makula in kupola (prirejeno po Neuroanatomy Online, spletni vir).

Ko se glava vrti, vztrajnostna sila tekočino v polkrožnih kanalih odbija od vršičkov sprejemnikov razvrščenih v kanalih, ki uravnavajo proženje dovodnih živcev.
S treh polkrožnih kanalov, ki so postavljeni pod pravim kotom, pa je možno zaznati vsakršno obračanje v vse smeri (Day in Fitzpatrick, 2005).
Živec ravnotežnega organa pa nato prenaša čutne dražljaje iz polkrožnih kanalov v male možgane, ki skupaj z vidnimi podatki in podatki iz sklepov skrbijo za ravnotežje (Smith, 1992).

Čeprav je občutek, pridobljen iz ravnotežnega organa, manj izrazit kot informacije iz čutil, so signali iz ravnotežnega organa bistvenega pomena za vzdrževanje drže in izvajanje gibanja.
Ravnotežni signali pomagajo ustaliti glavo, ki jo je, ker so v njej vsa prostorska čutila, potrebno ohraniti usmerjeno v določeno smer zanimanja.
Poleg tega, če se glava premika, lahko ravnotežni signali premikajo oči znotraj glave, da bi spremenili smer pogleda in cilj mrežnice.
Ravnotežni signali povzročajo tudi ustrezno sodelovanje mišic nog in trupa, ki zagotavljajo trdno telesno osnovo, na kateri se lahko začnejo premikanja oči in glave (Fuchs, 1989).

Spodbujanje vodoravnih polkrožnih kanalov lahko ugotavljamo na merjencu, ki sedi na vrtečem stolu in ima glavo predklonjeno 30° od vodoravne ravnine (nagnjeno naprej).
Na začetku obračanja vztrajnost endolimfne tekočine v vodoravnih polkrožnih kanalih upogne dlačice v kanalih (sprejemnike) v nasprotno smer obračanja glave.
Ko se vrteči stol nenadoma ustavi, bo ta ista vztrajnostna sila še naprej upogibala dlačice v kanalih, tokrat v isto smer obračanja glave, četudi ni več obračanja in je glava pri miru.
Če merjenec nato vstane in ima pri tem zaprte oči, mora potlačiti te napačne informacije iz ravnotežnega organa in se zanesti na pravilne telesnočutne informacije, da lahko ohrani ravnotežni položaj (Tsang in Hui-Chan, 2006).

Vid je sistem, ki je prvinsko vključen v načrtovanje človekovega gibanja in izogibanja oviram na naši poti (Winter, 1995).
Zaznava soodvisno naravnanost telesnih delov in telesa glede na okolico (vidno čutno zaznavanje lastnega telesa) (O’Sullivan, in Schmitz, 2001).
Vidni sistem sporoča, kakšen je položaj in gibanje glave glede na okolico.
Vidne informacije vsebujejo zunanje obrobne in centralne središčne vidne informacije, pri uravnavanju stoje pa naj bi bile pomembnejše zunanje obrobne informacije (Paillard, 1987, objavljeno v Shumway-Cook in Woollacott, 2007).
Vidni podatki so v športu še posebej pomembni.
V primeru odsotnosti vidnih podatkov se morajo vadeči zanašati na podatke drugih sprejemnikov, predvsem ravnotežnega organa v srednjem ušesu, proprioreceptorjev in tipnih sprejemnikov (Marinšek, 2011).
Raziskava avtorjev Luis in Tremblay (2008) je pokazala, da se vidni podatki uporabljajo pri doskoku saltov in so pomembni pri vzpostavljanju ravnotežnega položaja.
V raziskavi so uporabili pogoje popolne vidljivosti, omejene vidljivosti in pogoje brez vidljivosti.
Vsi doskoki, ki so nudili kakršnekoli vidne podatke, so bili boljši od doskokov brez njih.

1.2.2.
Centralni živčni sistem 

Čeprav so pomembne vse zunanje čutne informacije, CŽS deluje kot odločitveni sistem, ki v danem trenutku ločuje informacije glede na njihovo pomembnost in ustreznost (O’Sullivan, in Schmitz, 2001).

Sposobnost ustvarjanja ustreznih in zadostnih centralnih ukazov v temeljni gibalni skorji za izvedbo določene gibalne naloge, zanesljiv prenos teh ukazov do gibalnih živčnih vlaken (motonevronov) ter sposobnost vzdrževanja mišičnega delovanja je skupek fizioloških procesov, ki se odvijajo v CŽS in predstavljajo centralno upravljanje mišične aktivacije (Gerževič, 2011).

Centralni živčni sistem uravnava in uporablja informacije na dva načina - z odprto in zaprto zanko.
Pri nadzoru sistema z zaprto zanko potujejo informacije od centralnega živčnega sistema do efektorjev in nazaj, tako da sklenejo zanko.
Pri sistemu z odprto zanko pa informacije ne potujejo od efektorjev nazaj k centralnemu sistemu in tako ne sklenejo kroga (Magill, 1998).

Sistem odprte zanke se dogaja, ko ni dovolj časa za uporabo povratnih informacij.
Centralni živčni sistem uporablja čutne informacije za predvidevanje prihajajočih motenj in, glede na izkušnje, izvede odgovor.
Ta sistem uporabljamo pri uravnavanju drže in gibanja (Kandel idr., 2000).
Pri zaprti zanki pa se v gibalnem programu stalno dogajajo prilagajanja, ki temeljijo na primerjavi med pričakovanimi in dejanskimi informacijami (Enoka, 2002).
Sistem zaprte zanke je pomemben pri ohranjanju položaja okončin (Kandel idr., 2000).

Pri pokončni drži, zlasti med hojo, so potrebni stalni popravki položajev telesnih delov, s čimer se vzpostavlja dinamično ravnotežje telesa.
Te popravke zagotavlja nenehno delovanje živčnomišičnega sistema.
Centralni živčni sistem po principu povratne zanke primerja dejansko in želeno stanje ter izvaja potrebne popravke.
Oblikovane izboljševalne ukaze posreduje zunanjemu mišičnemu aparatu, ki s svojim fazičnim ali toničnim delovanjem, telo ponovno pripeljejo v ustaljen položaj (Šarabon, Košak, Fajon in Drakslar, 2005).
Povratne informacije prihajajo v CŽS iz zunanjih in notranjih sprejemnikov.
V malih možganih se informacije primerjajo z želenim zapisom gibanja.
Glede na odstopanje od želenega zapisa se iz malih možganov v gibalno skorjo (korteks) pošlje podatke o prilagojenem delovanju mišic.
Iz gibalne skorje potujejo prilagojeni živčni impulzi do alfa gibalnih živcev, lahko pa potujejo tudi neposredno iz malih možganov do alfa gibalnih živcev (Marinšek, 2007).

1.2.3.
Gibalni sistem 

Za gibanje človeka je potrebnih veliko elementov, ki morajo biti povezani med seboj.
Temeljni gradnik je skelet.
Skelet z vidika gibanja je ogrodje, ki ga mišice lahko premikajo in omogoča prenos energije, kosti pa so kot ročice, preko katerih se zunanje sile prenašajo na mišice (Enoka, 2002).

Da se skelet premika, nam omogočajo sklepi.
Sklepi omogočajo gibljivost (deli telesa se medsebojno premikajo) in prenašajo sile med deli telesa (bruto obremenitev – delovanje vseh sil okoli sklepa, neto obremenitev – zunanji rezultat dela mišic).
Prek sklepov se pripenja na kosti mnogo kit, ki omogočajo, da se med krčenjem mišic povlečejo tudi kosti.
Kite ali tetive namreč povezujejo kosti z mišicami, poleg tega pa še dodatno utrjujejo nekatere sklepe.
Kite so sestavljene iz močnih snopov kolagenskih vlaken (čvrsta vezivna beljakovinska vlakna), ki pritrjujejo mišico na kost in prenašajo silo, nastalo v mišicah na kosti (Enoka, 2002).

Mišice so tkivo, ki potekajo preko enega oziroma več sklepov.
Naloga mišic je proizvajanje sile, le-ta pa nam omogoča gibe v sklepih, premikanje v prostoru in vzdrževanje ravnotežja.

Mišica je sestavljena iz mišičnih celic, ki so med seboj združene na treh nivojih s kolagenskim vezivnim tkivom (Enoka, 2002).
Osnovna sestavna enota mišičnih vlaken je sarkomera, sestavljena je iz treh vrst proteinov, in sicer iz krčljivih proteinov (miozinska in aktinska vlakna), uravnalnih proteinov (tropozin, tropomionin) in strukturnih proteinov.
Sarkomera se nahaja med dvema Z-diskoma.
Miozinska vlakna imajo dolg rep in glavico, ki ga tvorita med seboj oviti polipeptidni verigi, ki se končata z globularno glavico.
Na sredini sarkomere so molekule miozina povezane s strukturnim M proteinom.
Glavice miozinskih nitk imenujemo tudi prečni mostički.
Vsako debelo vlakno je obkroženo s šestimi tankimi vlakni.
Aktinska nitka pa je sestavljeno iz številnih globularnih molekul aktina, ki tvorijo dve med seboj oviti verigi.
Na nitki so mesta za vezavo z miozinom.
Mišično krčenje je drsenje aktinskih nitk med miozinskimi.
Krčenje pa je posledica zaporedno potekajočih ciklov prečnih mostičkov, pri čemer se prečni mostiček veže na specifično mesto na aktinski nitki, se upogne proti sredini sarkomere, pri tem pa potegne aktinsko nitko s seboj, nato pa se zveza med prečnim mostičkom in aktinom prekine, prečni mostiček pa se vrne v prvotni položaj (Lasan, 1996).

Mišična sila se razvije pri drsenju debelih in tankih vlaken med seboj.
Na tak način se izvrši strukturno-kemični premik, le-ta pa povzroči nastanek sile (Huxley, 2000).
Nastanek sile je posledica vzpostavljanja prečnih mostičev in je odvisna od števila ciklov vzpostavljanja prečnih mostičev.
Mišična sila bo večja, če bo večje število vzpostavljenih prečnih mostičev (Enoka 2002).
Aktivacija mišičnih vlaken povzroči živčni akcijski potencial, ki mora biti dovolj velik, da se lahko prenese z živca na mišico.
Akcijski potencial nastane, ko se membrana živčne celice na hitro depolarizira do praga vzdraženosti.
Takrat se odprejo Na+ kanali in povzročijo prehajanje Na+ v celico, ko pa se v celici poveča koncentracija Na+, se Na+ kanali zaprejo in odprejo se K+ kanali.
K+ prehaja iz celice in povzroča repolarizacijo in s tem padanje membranskega potenciala, ki pa je nekaj časa celo nižji kot na začetku.
V tej fazi so vsi Na+ kanali že zaprti, določen delež K+ kanalov pa je še vedno odprtih, kar povzroči nadaljnje padanje membranskega potenciala in povzroči hiperporalizacijo, to pa sproži zaprtje K+ kanalov in ponovno vzpostavitev membranskega potenciala v mirovanju (Lasan, 1996; Štirn, 2009).

Pred vsakim krčenjem mišičnih celic se morajo aktivirati alfa motonevroni, kar pa je posledica zapletenih dogajanj v skorji velikih in malih možganov, subkortikalnih jedrih, retikularni informaciji in ravnotežnih jedrih.
Živčno mišični sistem tvorijo trije elementi (uravnalni center, efektorji in receptorji) in povezave med njimi (aferentne in eferentne poti) (Lasan, 1996).

Eferentna živčna vlakna prevajajo živčne impulze iz centralnega živčnega sistema do mišic in žlez, aferenta živčna vlakna pa prevajajo živčne impulze iz čutnih sprejemnikov do centralnega živčnega sistema (Mader, 2004).

Na mišično napetost vplivajo trije večji dejavniki (Kendall in McCreary, 1983 objavljeno v Weber, 2014):

* togost mišic sama po sebi, h kateri prispevajo visoko elastične lastnosti mišic, kit in vezivnega tkiva,

* mišični tonus, ki ga ima vsaka normalno oživčena mišica v mirovanju in

* mišični tonus proti-gravitacijskih mišic med stojo.

Proti-gravitacijske mišice so dejavne ves čas ohranjanja položaja.
Mišici soleus in gastrocnemius sta dejavni, ko pade projekcija težišča telesa rahlo pred kolenski in zgornji skočni sklep, mišica tibialis anterior se sproži ob gibanju telesa nazaj, mišice gluteus medius in tensor fascie latae ter iliopsoas so dejavne ob premikih v kolčnem sklepu, mišice toracic erector spinae pa so dejavne ves čas (Basmajian in De Luca, 1985 objavljeno v Weber, 2014).

Ko imamo notranje ali zunanje motnje ravnotežja, telo odgovori z različnimi rešitvami glede na stopnjo motnje.
Odzivi prehajajo od enostavnega monosinaptičnega refleksa na nateg pa vse do sproženja ravnotežnih strategij.
Ravnotežnostne strategije so čutno-gibalne rešitve, ki se uporabljajo za vzdrževanje nadzora nad ravnotežjem in vključujejo mišične sinergiste, gibalne vzorce, navore v sklepih ter reakcijske sile podlage (Horak, Henry in Shumway-Cook, 1997).
Prevladujoče strategije ob motnji ravnotežja so: strategija gležnja, strategija kolka in strategija koraka (Horak in Nashner, 1986).

Vzdrževanje ravnotežnega položaja pri pokončni stoji s pomočjo gležnja v smeri naprej-nazaj poteka s pomočjo klasičnega refleksa na nateg.
Pri tem večino nadomestnih gibanj izvedeta skočni sklep ter stopalo (O’Sullivan in Schmitz, 2001; Winter, 1995).
Ko se stojna površina pomakne v smeri nazaj, sledi aktivacija upogibalk stopala ter upogibalk kolena.
CŽS najprej stabilizira sklep bližje motnji, v tem primeru gleženj, nato sledi stabilizacija vedno bolj oddaljenih sklepov, torej kolena, kolka ter hrbtenice.
Takšno vzdrževanje ravnotežnega položaja imenujemo »strategija gležnja« (Winter, 1995).

Ko pa prihaja do ravnotežnih motenj v smeri levo-desno (latero-medialne motnje), se telo odzove s »strategijo kolka«, v kateri prihaja do zapletenejšega gibanja predvsem v bokih ter trupu (Winter, 1995), saj s tem omogoči vključitev večjih mišičnih skupin, ki se lažje uprejo nepričakovanemu gibanju (O’Sullivan in Schmitz, 2001).
Strategija kolka prevlada, ko mišice okoli gležnja ne zmorejo ustvariti zadostne količine popravljalnega navora, ki bi obdržal masno središče znotraj meja podporne površine, kar je značilno za večje in hitrejše motnje masnega središča (Winter, 1995; Horak, 1987).

Strategija koraka ali poskoka pa se pojavi, ko motnja premakne masno središče izven meja podporne površine in je potrebna v primerih, ko strategija gležnja in kolka ne zadostujeta za ohranjanje ravnotežja (Horak in Nashner, 1986).
Ko je hitrost nihanja prehitra in niti strategija kolka ne zadostuje, da bi ohranili ravnotežje, moramo vzpostaviti novo podporno površino, da bi preprečili padec.
Oseba mora izvesti vsaj en korak v smeri izgube ravnotežja.
Od moči in hitrosti proizvedene sile koraka je odvisna sposobnost te strategije (Rose, 2010).

Ravnotežne strategije so prikazane na Sliki 8.

Slika 8. Ravnotežnostne strategije (prirejeno po: O’Sullivan in Schmitz, 2001).

Šarabon, Kern, Loefler in Rošer (2010) pravijo, da so študije, opravljene na dinamičnem ravnotežju, pokazale različne strategije, s katerimi se človeško telo upre motnjam ravnotežja.
S tem se kaže potreba po prepoznavanju parametrov, ki so občutljivi na svojevrstne spremembe in omogočajo prepoznavanje različnih podkategorij ravnotežja.
V raziskavi (Šarabon idr., 2010) so analizirali občutljivost in ponovljivost 40-ih parametrov, ki opisujejo nihanje SP telesa.
Vzorec je sestavljalo 29 merjencev, vsak je opravil tri različne ravnotežne naloge, vsako po trikrat.
Z namenom zmanjšanja podporne površine so uporabili široko razkoračno stojo in enonožno stojo z odprtimi očmi.
Z namenom motnje čutnega sistema so enonožno stojo ponovili še z zaprtimi očmi.
Koeficient intraklasne korelacije (ICC) kaže na odlično ponovljivost kumulativnih parametrov, kot so SP, Amax in f (ICC>0,85).
Ostali parametri, ki opisujejo dinamiko spreminjanja preko posamezne ponovitve, se niso izkazali z zadostno ponovljivostjo.
Parametri, ki so najobčutljivejši na spremenjeno silovitost ravnotežnih nalog, so skupna pot SP, SP v medio-lateralni (levo-desno) in antero-posteriorni (naprej-nazaj) smeri ter največji razpon, ki jo opiše SP v medio-lateralni in antero-posteriorni smeri.
Povprečna frekvenca nihanja (F) se je odzvala le na odvzem vida.
Kot kažejo rezultati študije, so kumulativni parametri, ki opisujejo pot SP, najbolj občutljivi in veljavni, saj reagirajo na povečanje intenzivnosti ravnotežnih nalog.
Njihova nadaljnja uporaba je upravičena v raziskavah ravnotežja in klinični praksi.
Šarabon idr. (2010) v raziskavi zaključijo, da je sprememba ravnotežnih nalog v primeru odvzema vida povzročila povečano nihanje telesa v smeri naprej-nazaj, zmanjšanje podporne površine pa v smeri levo-desno.
Pravijo, da ne morejo trditi z gotovostjo, da lahko z izbiro motnje izzovemo določeno gibalno strategijo, kot je strategija gležnja ali kolkov.
Sklepajo pa lahko, da je zmanjšanje podporne površine, ki je bila največja ravno v smeri levo-desno povzročila večje koriščenje strategije bokov.

1.3.
Ohranjanje in vzpostavljanje ravnotežja 

Ravnotežje delimo na statično in dinamično.
Statično ravnotežje je sposobnost ohranjanja težišča telesa nad podporno površino med stojo, medtem ko je dinamično ravnotežje sposobnost ohranjanja težišča telesa nad podporno površino med gibanjem telesa ali gibanjem podporne površine (Plowman in Smith, 2014).
V primeru statičnega ravnotežja gre za sposobnost ohranjanja ravnotežnega položaja na omejeni statični površini brez prostorskega gibanja, v primeru dinamičnega ravnotežja pa za sposobnost ohranjanja ravnotežnega položaja na gibljivi površini ali pa med prostorskim gibanjem na omejeni površini (Fleishman in Quaintance, 1984; objavljeno v Pišot in Planinšec, 2005).

Ravnotežje vzpostavljamo po predhodnih motnjah.
Po motnjah so potrebni popravki položajev telesnih delov in s tem vzpostavljanje dinamičnega ravnotežja telesa.
Te popravke zagotavlja nenehna aktivnost živčno-mišičnega sistema, ki po principu povratne zanke primerja dejansko in želeno stanje ter izvaja potrebne popravke (Enoka, 2002).

1.4.
Telesne asimetrije 

Veliko živih bitij ima simetrično zastavljeno telo.
To pomeni, da ga lahko razdelimo na dve ujemajoči si strani, če narišemo namišljeno črto na sredini telesa.
Takšno je tudi človeško telo – leva in desna stran telesa sta navidezno simetrični.
Takšni obliki pravimo dvostranska»bilateralna« simetrija.
Nimajo pa vsa živa bitja dvostranske simetrije telesa, temveč ločimo tudi radialno simetrijo (več linij, ki se srečajo v centru, ločijo enake dele) ali pa popolno nesimetrijo živih bitij (Slika 9).

a

b

c

Slika 9. Različne ravni teles živih bitij (Purves, 2001). a) asimetrično b) radialno c) bilateralno.

Pri opisovanju anatomske zgradbe si pomagamo z navideznimi orientacijskimi ravninami.
Osnovne orientacijske ravnine so tri in ležijo druga na drugo pravokotno (Dahmane, 2005).

Glede na človeško telo ločimo tri osi telesa (Bolkovič, Čuk, Kokole, Kovač in Novak, 2002):

* čelna (frontalna) os je os, ki je vzporedna s čelom.
To je os x v koordinatnem sistemu.

* dolžinska (navpična) os poteka po vsej dolžini telesa od temena do pet.
V koordinatnem sistemu je to os y.

* globinska (sagitalna) os je os, ki poteka od trebuha do hrbta, skozi telo.
V koordinatnem sistemu je to os z.

Dve osi telesa pa predstavljata ravnino telesa (Bolkovič idr., 2002):

* čelna ravnina (frontalna) poteka skozi čelno in dolžinsko os. V koordinatnem sistemu to ravnino tvorita x in y.

* vodoravna ravnina – prečna (transverzalna) je ravnina, ki jo tvorita čelna in globinska os. V koordinatnem sistemu to ravnino tvorita x in z.

* bočna ravnina – sredinska (sagitalna) je ravnina, ki jo tvorita čelna in globinska os. V koordinatnem sistemu to ravnino tvorita z in y.

Tri ravnine torej razdelijo človeško telo na levo in desno stran, sprednjo in zadnjo ter na zgornji in spodnji del telesa.
Le bočno-sredinska ravnina pa je ravnina simetrije, medtem ko vodoravna in čelna nimata teh lastnosti (Ilyin, 1963; Bragina in Dobrokhotova, 1981; Chermit, 1992; Lebedev, 1992 objavljeno v Kozlov, Samsonova in Stepanov, 2003).
Asimetrije telesa so zato predvsem v levi in desni strani telesa, torej tam, kjer je asimetrija najmanj izražena.

Obstaja veliko dejstev o asimetriji telesa, ki jih delimo na telesne, funkcionalne ter biomehanične asimetrije telesa (Kozlov, Samsonova in Stepanov, 2003).

Ponavljajoče enostranske obremenitve zdravega gibalnega aparata lahko privedejo do funkcionalnih nepravilnosti človekove drže.
V procesu športne vadbe je potrebno biti pozoren na pravilen izbor vsebin, s katerimi moramo zagotoviti skladen razvoj moči in gibljivosti vseh mišičnih skupin.
V primeru, ko narava športne panoge zahteva izdatnejše obremenjevanje določene mišične skupine, priporočamo dosledno izvajanje izravnalne (kompenzatorne) vadbe, s katero bomo stalno obremenjene mišice raztegnili, hkrati pa okrepili bodisi njihove antagoniste bodisi mišice na nasprotni strani telesa (Šarabon idr., 2005).

Športne panoge, za katere je značilno asimetrično obremenjevanje leve in desne polovice trupa, morajo vključevati popravljalne vsebine gibljivosti in moči, s katerimi težimo k večji simetričnosti športnikovega telesa ter s tem k normalizaciji drže v čelni ravnini (Šarabon idr., 2005).

1.4.1.
Ploskost stopala 

Stopalo deluje kot funkcionalna enota, ki omogoča prenos teže telesa na podlago ter služi za premikanje telesa po njej – hojo.
Za pravilno opravljanje omenjenih funkcij mora biti stopalo po eni strani elastično, da se prilagaja obliki podlage, po drugi strani pa mora delovati kot toga ročica pri odrivu (Drobnič in Antolič, 2002).

Stopalo je eden od najcelovitejših anatomskih delov človeškega telesa.
Sestavljeno je iz 26 kosti povezanih z 32 sklepi in velikim številom mišic, tetiv in ligamentov.
Stopalo izvaja dve važni nalogi - stojo in hojo.
Loki stopala (prečni, bočni in vzdolžni sredinski lok, Slika 10) so določeni s kostmi in z vezmi, ki dajejo stabilnost in elastičnost stopala.
Sredinski vzdolžni lok je najvišji in najpomembnejši od vseh treh lokov.
Loki stopala se začnejo oblikovati s prvo obremenitvijo otroka, ko otrok shodi pa vse do tretjega leta, ko je oblikovanje zaključeno.
Pod spremenljivim ravnim stopalom se zlahka prepozna klinične spremembe in določi položaje nekaterih delov stopala (Jovičić, 2007).

Slika 10.
Loki stopala (Jovičič, 2003).

Pri ploskem stopalu nožni obok, ki ga sestavljajo loki, popusti in se zato podplat z vso površino stika s tlemi (Brunta in Popovič, 1984).
Ploskost stopala je zapletena motnja strukture stopala, pri kateri pride do spuščanja sredinskega stopalnega loka in obrnjenost zadnjega dela stopala navzven (»everzije«).
Pojavlja se pri petini odraslih oseb.
Ločimo prožno in togo obliko ploskega stopala.
Najpogostejši vzrok za pridobljeno plosko stopalo odraslih so spreminjajoče spremembe na kiti zadnje golenične mišice, ki vodijo v oslabljeno delovanje omenjene mišice pri aktivni stabilizaciji sredinskega stopalnega loka (Drobnič, Antolič, 2002).

Ugotovitve študije (Menz, Morris in Lord, 2005) kažejo, da lastnosti stopala in gležnja znatno prispevajo k uravnoteženju in funkcionalnim sposobnostim pri starejših ljudeh.
Prav tako v drugi študiji (Kašček, Pustivšek, Hadžić in Bučar Pajek, 2015) ugotavljajo, da dolžina stopal vpliva na ravnotežje.
Se je pa izkazalo, da ploskost stopala na ravnotežje praviloma ne vpliva (Sanjari, Boozari, Jamshidi in Nikmaram, 2016; Kašček idr. 2015).

Slika 11.
Normalno (a) in plosko stopalo (b, c, d) (Brunta in Popovič, 1984).

1.5.
Prevladujoča stran telesa 

Lateralizacija je proces, v katerem postanejo različne funkcije in procesi povezani z eno ali drugo možgansko hemisfero, njen končni rezultat pa je prevlada posamezne hemisfere pri nadzoru posameznih procesov (Marentič Požarnik, Magajna in Pekljaj, 1995).

Dominantnost je prednost določene okončine na eni strani telesa, to je desna roka pri desničarjih ali leva pri levičarjih.
Razvoj tako imenovane dominantnosti je normalen proces dozorevanja možganov, na katerega ne smemo vplivati od zunaj ali pa ga poskušati spremeniti.
Potrjeno je dejstvo, da leva hemisfera nadzoruje gibe desne polovice telesa, desna hemisfera pa gibe leve polovice telesa.
Dolgo časa je veljalo, da je leva polovica možganov prevladujoča, desna pa stranska.
Novejše raziskave so te trditve zavrgle, saj so znanstveniki ugotovili, da sta obe polovici enako dejavni in pomembni ter, da vsaka polovica delno opravlja funkcije druge polovice (Zdovc, 2011).
Usklajeno delovanje hemisfer je temelj za sposobnost usklajenega gibanja celotnega telesa, za tekočnost in koordinacijo gibov in za sposobnost istočasnega gibanja in mišljenja (Končar, 2000).

Hannafordova (2005; objavljeno v Zdovc, 2011) pravi, da se osnovna prednostna stran lahko razvije že pred rojstvom, in sicer takrat ko zarodek razvija zgodnje vzorce za preživetje.
Že pred rojstvom se razvije prevlada roke, očesa, noge in možganske polovice zato, da je posameznik čim bolj zavarovan.

1.5.1.
Prednostna smer obračanja 

Prednostna smer obračanja je nagnjenje, da bi se usmerili proti določeni smeri (Taylor, Strike in Dabnichki, 2006).

Starosta (1986) je naredil analizo smeri obračanja v navpični osi.
Analiza je bila opravljena na 6701 otrocih in odraslih športnikih v štirih različnih športih (umetnostno drsanje, umetnostno kotalkanje, gimnastika in kajakaštvo).
Podatki so pokazali, da se smer obračanja razlikuje glede na tip športa, spol, težavnost vaj in glede na prevladujočo roko.

Da bi raziskali vpliv vidnih in gibalnih stilov na nadzor ravnotežja, premike podporne noge (strategije) med spontanim obračanjem telesa (»pirueta«), ki so jih izvajale profesionalne baletne plesalke, so le-te bile analizirane s tridimenzionalno kinematiko.
Določeni so bili 4 načini obračanja, ki so bili razdeljeni glede na smer obračanja (v smeri urinega kazalca in v nasprotni smeri) in glede na podporno nogo (desna, leva).
Vidni vpliv je bil testiran pod dvema pogojema (brez vida - s prevezo za oči in z normalnim vidom).
Kinestetično zaznavanje je bilo določeno z uporabo vprašalnikov živahnosti posnetkov gibanja (Vividness of Movement Imagery Questionnaire, VMIQ) (kinestetično zaznavanje, n=4; vidno/kinestetično zaznavanje, n=6).
Smer obračanja je bila določena z vprašalnikom, v katerem so vsi plesalci označili, da je njihova prednostna smer obračanja v smeri urinega kazalca.
Pri plesalcih, ki imajo večje kinestetično zaznavanje, je bilo opaženo, da je več premikov podporne noge, ko se obračajo (izvajajo piruete) v nasprotni smeri urinega kazalca, kot pa v smeri urinega kazalca.
Pri plesalcih, ki pa kažejo mešano zaznavanje (vidno in kinestetično), pa ni znatnega rezultata na smer obračanja.
Plesalci, ki kažejo kinestetično zaznavanje, ne kažejo pomembnega vpliva vida na premike podporne noge, medtem ko na plesalce, ki imajo mešano zaznavanje, vid pozitivno vpliva na premike podporne noge (če imajo zavezane oči, je več premikov).
Zdi se, da je selektivni učinek vidnega zaznavanja pri plesalcih, ki kažejo mešan vpliv zaznavanja in selektivni učinek smeri obračanja pri plesalcih, ki imajo večje kinestetično zaznavanje.

Rezultati kažejo, da je potrebno način zaznavanja upoštevati pri učenju gibanj, ki zahtevajo natančen nadzor ravnotežja, ker se dejavniki, ki motijo ravnotežje, razlikujejo glede na način zaznavanja (Golmer, Gravenhorst in Toussaint, 2009).

Telovadne prvine večinoma vključujejo obračanje telesa okoli ene ali več telesnih osi.
Trenutno ostaja odprto vprašanje, ali so dejavniki, kot je priljubljena smer in/ali ravnotežno-hrbtenjačna (vestibulo-spinalna) asimetrija, povezani z obračanjem telovadca.
Zato so Heinen, Jeraj, Vinken in Velentzas (2012) skušali raziskati odnose med smerjo obračanja telovadca in različnimi gibalnimi spretnostmi.
Poleg tega so želeli raziskati odnos med prednostno smerjo obračanja, stranskostjo in ravnotežno-hrbtenjačno asimetrijo.
V poskusu je 30 nestrokovnjakov, 30 »skoraj-strokovnjakov« in 30 strokovnjakov izpolnilo vprašalnik o prednostni smeri obračanja, stranskosti in Unterberger-Fukuda testu hoje.
Rezultati so pokazali, da se »skorajstrokovnjaki« in strokovnjaki, ki se bolj pogosto obračajo v desno pri stegnjenem skoku za 360o, obračajo v levo pri premetu v stran z obratom na noter in obratno.
Enaka povezava je bila ugotovljena za strokovnjake, v zvezi s prednostnim obračanjem v stoji na rokah, s prednostnim obračanjem pri stegnjenem skoku za 360o. Prevladujoča stran je pozitivno povezana s prednostno smerjo obračanja pri ne-strokovnjakih, ravnotežno-hrbtenjačna asimetrija pa je bila pozitivno povezana s prednostno smerjo obračanja izkušenih strokovnjakov.
Avtorji predlagajo, da naj telovadci sami raziščejo njihovo prednostno smer obračanja z načrtnimi vajami različnih prvin z različnimi smermi obračanja, saj lahko jasno razvite strukture v priljubljeni smeri obračanja privedejo do znatnih izboljšanj pri izvajanju težjih telovadnih prvin.

Pri odraslih plesalcih klasičnega baleta je bolj pogosto zabeleženo, da se obračajo v desno stran, medtem ko je leva smer bolj običajna pri netreniranih.
Učenje gibanja lahko sproži, da vadeči prevzame učeno smer obračanja, ki postane prevladujoča.
Opazovana je bila prevladujoča smer obračanja pri izvedbi štirih spontanih obračanj telesa (»piruete«) z odprtimi in zaprtimi očmi v predpubertetni dobi netreniranih deklet in deklet, ki se šolajo v baletnih šolah.
Od netreniranih deklet se je 58 % deklet obračalo v levo smer in 42 % v desno smer, neodvisno od vida, prevladujoče strani telesa in podporne noge.
Samo ena plesalka je pokazala prednostno smer obračanja v levo, medtem ko so se ostale obračale v desno.
Rezultati kažejo, da je vloga ravnotežnega organa in vidnega sistema minimalna za netrenirana dekleta in da je viden vpliv vadbe pri plesalkah.
Izbira podporne noge za obračanje telesa pri učenih plesalkah lahko olajša izvedbo »piruete« zaradi izkoriščanja biomehaničnih lastnosti (Golomer, Rosey, Dizac, Mertz in Fagard, 2009).

Nasprotujoči si rezultati predhodnih študij kažejo, da številni dejavniki lahko vplivajo na smer obračanja telesa.
Cilj študije je bil ugotoviti, ali biomehanska asimetrija vpliva na prednostno smer obračanja.
100 zdravih merjencev in 30 merjencev z odrezano golenico, ki po definiciji imajo funkcionalno asimetrijo telesa, je prostovoljno sodelovalo v raziskavi.
Desna roka in desna noga sta bili občutno prevladujoči pri zdravih merjencih.
Zdravi merjenci so pokazali precejšen delež prednostne smeri obračanja v levo, kar je nasprotno od prevlade desne roke in desne noge.
Merjenci z odrezano golenico so predvsem desno-ročni, stran odrezane golenice pa vpliva na prednostno nogo.
Rezultati so pokazali, da odrezana golenica ne vpliva na smer obračanja.
Indeksi prednostne smeri obračanja v vzorcu amputirancev niso bistveno povezani s prevlado roke, noge, strani odrezane golenice ali nadvladi noge zaradi odrezane golenice.
Zaradi pomanjkanja vzorca merjencev z odrezano golenico za izvedbo meritve prednostne smeri obračanja lahko upoštevamo, da biomehanska asimetrija lahko vpliva na prednostno smer obračanja (Taylor, Strike in Dabnichki, 2006).

2. PREDMET IN PROBLEM

V raziskavi nas ohranjanje in vzpostavljanje ravnotežja zanima predvsem z vidika športa.
Poznamo mnogo športov, v katerih je ravnotežje pomembna sposobnost, so si pa ti športi lahko zelo različni, prav tako pa tudi telesne značilnosti posameznih športnikov.

Mišična moč, telesna masa, indeks telesne mase (ITM) in telesna maščoba imajo pomemben vpliv na ohranjanje ravnotežnega položaja (Carter idr., 2002; Goulding, 2003; Maureen in Thornby, 1995 objavljeno v Maciaszek, 2006).
Intenzivna vadba povzroči povečane obsege mišic, povečane epifizne širine ali zmanjšanje telesne maščobe (Garay, Levine in Carter, 1974; Krawczyk, Sklad in Majle, 1995).
Skozi skrbno načrtovano vadbo, ki upošteva biološki razvoj človeka, razvijamo simetričen razvoj telesa (Starosta, 1990).
Simetrija gibanja v športu se šteje kot element vsestranskosti in daje športniku večje tehnične in taktične rešitve.
Asimetrija telesa običajno to zmogljivost omejuje.
Zaradi asimetričnosti telesa lahko nastane preobremenitev ene strani telesa, posledično pa to lahko pripelje do poškodb (Adam, Laskowski in Smaruj, 2012).

V meta-analizi raziskav o vplivu poškodovanega gležnja na ravnotežje po akutni poškodbi gležnja in kronični nestabilnosti (Wikstrom, Naik, Lodha, in Cauraugh, 2010) so ugotovili, da je motnja ravnotežja dvostransko oslabljena po akutnem stranskem zvinu gležnja, kar negativno vpliva na ravnotežje.
Zvin gležnja lahko ocenjujemo kot asimetrijo v telesu in lahko sklepamo, da je nadzor drže slabši, če imamo oslabitve ene strani telesa.

Odstopanje od popolne telesne simetrije kaže tudi na pomanjkanje razvojne natančnosti.
Pri sistematični športni vadbi pa prihaja do spremenjene telesne drže, ki nastopi kot posledica razlik v razvitosti mišično-vezivnega aparata na levi oziroma desni strani trupa in nastane kot posledica asimetrične razvitosti mišic trupa.
To pa se pojavlja tudi pri asimetričnih športih, kjer sta obe polovici telesa neenakomerno obremenjeni (metalci kopja, igralci tenisa, rokometa …) (Šarabon idr., 2005).
Na podlagi dosedanjih meritev in testiranj je ugotovljeno, da se pri kegljanju pojavljajo precejšnje asimetrije telesa in asimetrična učinkovitost mišičnega sistema (Čuk idr., 2012).
V raziskavi (Maughan idr., 1986) rezultati kažejo na to, da je pri igralcih tenisa v prevladujoči roki večji delež mišic in manjši delež maščob kot v ne prevladujoči roki.

Asimetrije telesa pa niso le v telesnih značilnostih temveč tudi v funkcionalnih.
Rezultati raziskave (Iga, George, Lees in Reilly, 2009), kjer so ugotavljali razlike največjega izokinetičnega navora kolenskih mišic (prevladujoče in ne-prevladujoče noge) treh različnih skupin mladostnikov, ki na različen način trenirajo nogomet, kažejo, da lahko s treniranjem nogometa v mladosti spremenimo ravnovesje moči kolenskih mišic.
Ugotovitve kažejo tudi, da se ta ravnovesja lahko izboljša z vključevanjem vadbe nasprotnih mišic v običajne vadbene enote mladih igralcev nogometa.
Tudi Šarabon in Kozinc (2018) sta ugotovila, da so pri nogometnih igralcih oslabelost zadnje stegenske mišice in asimetrije spodnjih okončin pomemben dejavnik tveganja za poškodbe.
Ker je predhodna poškodba največji napovednik nove poškodbe, bi bilo asimetrijam telesa potrebno posvetiti posebno pozornost pri vrnitvi na vadbo po poškodbi.

Pomembne asimetrije so v delitvi nosilne funkcije spodnjih udov.
Raziskave kažejo, da neprevladujoča spodnja okončina sprejema večji delež podpore, medtem ko prevladujoča okončina prispeva več k pogonski moči (Sadeghi idr., 2000 objavljeno v Seeley, Umberger, in Shapiro, 2008).

Obrate telesa vključujejo predvsem polistrukturni konvencionali športi, na primer orodna telovadba, ritmika, ples, umetnostno drsanje in kotalkanje.
Bolkovič, Čuk, Kokole, Kovač in Novak (2002) obračanje telesa opisujejo kot gibanje telesa okoli vzdolžne osi.
Obrate telesa pri skoraj vseh prvinah izvajamo za 360 stopinj in več, na eni nogi, na mestu ali s prestopanji iz ene noge na drugo v stran.
Obrati telesa pa so prisotni tudi v drugih športih.
Tipična zaporedna obračanja telesa so v atletiki pri metu kladiva in metu diska.
Obračanja telesa so tudi pri vseh polistrukturnih kompleksnih športih, vendar niso tako tipična.
Običajno jih športniki uporabljajo za preigravanje nasprotnika.

V raziskavi (Tsigilis, Douda, Mertzanidou in Sofiadis, 1998) so ugotavljali in primerjali razlike v ohranjanju ravnotežja med ritmičarkami in košarkaricami po motenju ravnotežnega organa.
Merjenke so bile stare od 9 do 11 let, vključenih pa je bilo 17 ritmičark in 17 košarkaric.
Motenje ravnotežnega organa (semicirkularnih kanalov) je bila dosežena s pomočjo vrtečega stola (Barani's chair).
Stol je bil sprogramiran tako, da je naredil deset obratov v dvajsetih sekundah.
Za merjenje statičnega ravnotežja je bil uporabljen flamingo test, za merjenje dinamičnega ravnotežja pa test hoje po ravni črti.
Merjenke so ravnotežne teste izvedle pred obračanjem na »Barani stolu«, nato pa še po obračanju.
Analiza rezultatov je pokazala, da so bile v obeh primerih boljše ritmičarke od košarkaric.
Vzrok je različno usmerjena vadba.
Ritmičarke imajo različne gibalne izkušnje, saj je njihova vadba sestavljena iz velikega števila ponovitev raznih vrtenj v čelni in dolžinski osi, kar viša zmogljivosti njihovega ravnotežnega organa, kar pa za košarkarice ne moremo trditi.
Avtorji so zaključili, da svojevrstna vadba v veliki meri vpliva na prilagoditev ravnotežnega organa.
Kljub temu da so ritmičarke dosegale boljše rezultate ravnotežja, še ne pomeni, da so tudi v celoti gibalno bolj pripravljene.
Vsekakor pa imajo prednosti pri vzpostavljanju in ohranjanju ravnotežnega položaja.

Zanimivo je, da lahko posameznikovo nagnjenje za smer obračanja močno vpliva na plesalčeve spretnosti pri obračanju telesa.
Za odrasle baletnike je značilno, da se obračajo v desno, medtem ko se netrenirana nadzorna skupina značilneje obrača v levo smer in imajo šibkejšo odvisnost med smerjo obračanja in prednostno nogo kot pa plesalci (Golomer, Rosey, Dizac, Mertz in Fagard, 2009).

Gibalne in spoznavne sposobnosti predstavljajo pomemben dejavnik pri gibalnem učenju, ki jih utrjujemo le z velikim številom ponovitve vaj in z izkušnjami.
Do katere mere je moč razviti in utrditi ravnotežje in v kolikšni meri je ravnotežje podedovano, še vedno ni pojasnjeno.
Naj pa bi bil odstotek dednosti ravnotežja dokaj visok, saj ravnotežje zavisi pretežno od delovanja malih možganov, ki predelujejo informacije iz ravnotežnega organa, a kljub temu se da nanj še vplivati (Kurelić, 1975).
Sposobnosti športnikov, ki izvajajo težke gibalne prvine, zahtevajo odličen nadzor telesa, da vzdržujejo stabilno pokončno držo, medtem ko poskušajo ponovno zaznati čutne informacije.
V testiranje je bilo vključenih sedem strokovnjakov telovadcev in sedem strokovnjakov iz drugih ne-telovadnih športov.
Merjenci so poskušali čimbolj nepremično stati v dveh pogojih, in sicer z normalnim vidom in brez vida.
Pot središča pritiska telesa (SP) na podlago je bila zabeležena z uporabo tenziometrijske ravnotežne plošče.
V nasprotju z ne-telovadci so telovadci bili sposobni hitro izkoristiti ponovno proprioceptivno informacijo in tako zmanjšati pot SP.
Rezultati kažejo, da se učinkovitost procesa vključevanja, ki vodi v ponovno zaznavanje čutnih informacij, bistveno izboljša s pomočjo vadbe (Vuillerme, Teasdaleb in Nougier, 2001).
Kioumourtzoglou, Derri, Mertzanidou in Tzetzis (1997), so potrdili, da so starejše ritmičarke, stare od 13 do 15 let, dosegale boljše rezultate pri testih ravnotežja kot mlajše, stare od 9 do 10 let.
Prav tako so starejše ritmičarke dosegale boljše rezultate pri testih koordinacije v zveznosti oko-roka, in zaznavnih sposobnostih (globinski vid, reakcijski časi, predvidevanje skladnosti).
Tako mlajše kot tudi starejše ritmičarke imajo boljši kinestetični občutek kot pa nadzorna skupina ne-športnic.
Te rezultate lahko pripišemo izkušnjam in vadbi, ki jih imajo ritmičarke.
Derri, Mertzanidou in Tzetzis (2000) so proučevali razlike dinamičnega ravnotežja in koordinacije med ritmičarkami, telovadkami in nešportnicami, starimi od 9 do 15 let.
Raziskava je pokazala, da so ritmičarke in telovadke vseh starostnih kategorij boljše od ne-športnic pri vseh testih koordinacije in ravnotežja.
Ugotovili so tudi, da so starejše telovadke boljše od mlajših, kar prav tako lahko pripišemo vadbi in izkušnjam.

Do sedaj še ni bila izpeljana raziskava, ki bi podala vpliv asimetričnosti telesnih značilnosti na ohranjanje in vzpostavljanje ravnotežnega položaja, kljub morebitnim pomembnim izsledkom za nadaljnje športno treniranje, zato bo namen naše doktorske naloge raziskati vpliv telesnih asimetrij na ravnotežje posameznikov.
Ugotavljali bomo vpliv telesne asimetrije na ohranjanje in vzpostavljanje ravnotežja pri stoji snožno, stoji snožno z izvzetim vidom in stoji snožno z izvzetim sluhom.
Prav tako bomo ugotavljali vpliv asimetričnosti telesnih značilnosti na ohranjanje in vzpostavljanje ravnotežja po motnji ravnotežnega organa z obračanjem telesa v smeri urinega kazalca in v nasprotni smeri.

Predvidevamo, da asimetrije v telesu poslabšajo ravnotežje zaradi povečane mišične mase na eni strani telesa, kar privede do neravnovesja in s tem potrebo po dodatnih nadomestnih gibih.

3. CILJI

Cilj raziskave je ugotoviti, ali telesne asimetrije vplivajo na:

ohranjanje ravnotežja:

ali ima telesna asimetrija vpliv na ohranjanje ravnotežja:

- v smeri levo-desno (medio-lateralno)

- v smeri naprej-nazaj (anterio-posteriorno)

vzpostavljanje ravnotežja:

ali ima telesna asimetrija vpliv na vzpostavljanje ravnotežja:

- v smeri levo-desno (medio-lateralno)

- v smeri naprej-nazaj (anterio-posteriorno)

4. HIPOTEZE

Ohranjanje ravnotežja:

H1: Simetrije telesa vplivajo na manjše popravke drže pri ohranjanju stoje snožno.

H2: Simetrije telesa vplivajo na manjše popravke drže pri ohranjanju stoje snožno pri izvzetem vidu.

H3: Simetrije telesa vplivajo na manjše popravke drže pri ohranjanju stoje snožno pri izvzetem sluhu.

H4: Simetrije telesa vplivajo na manjše popravke drže pri ohranjanju stoje snožno po motenju ravnotežnega organa z obračanjem telesa v sedu.

Vzpostavljanje ravnotežja:

H5: Simetrije telesa vplivajo na manjše popravke drže pri vzpostavljanju stoje snožno.

H6: Simetrije telesa vplivajo na manjše popravke drže pri vzpostavljanju stoje snožno pri izvzetem vidu.

H7: Simetrije telesa vplivajo na manjše popravke drže pri vzpostavljanju stoje snožno pri izvzetem sluhu.

H8: Simetrije telesa vplivajo na manjše popravke drže pri vzpostavljanju stoje snožno po motenju ravnotežnega organa z obračanjem telesa v sedu.

H9: Telesne značilnosti vplivajo na manjše popravke drže pri ohranjanju in vzpostavljanju ravnotežja glede na smer motenja ravnotežnega organa.

5. METODE DELA

5.1.
Vzorec merjencev 

V raziskavi je prostovoljno sodelovalo 29 merjencev moškega spola.
Merjenci so študentje Fakultete za šport, vpisani v prvi letnik v študijskem letu 2015/2016, ki se ukvarjajo z različnimi športi in so nepoškodovani.
Povprečna starost merjencev je 19,9 let ± 1,5 let, povprečna višina 183,1 cm ± 7,1 cm in povprečna telesna masa 79,3 kg ± 8,5 kg.
Pred začetkom meritev so bili vsi merjenci seznanjeni s poskusnim postopkom in morebitnimi nevšečnostmi ter prostovoljno pristopili k meritvam.
Celoten poskus je bil izveden v skladu s Helsinsko-tokijsko deklaracijo in ga je odobril etični komite Fakultete za šport.

5.2.
Način zbiranja podatkov in potek meritev

5.2.1.
Meritve telesnih značilnosti 

Prvi sklop predstavljajo meritve telesnih značilnosti, in sicer telesne sestave z napravo InBody 720, telesnih obsegov in višin s 3D čitalcem (NX-16 3D Body Scanner) ter slike podplata, v katere so zajete dolžina, širina in ploskost podplata po Clarkovi metodi (Slika 11) ter površina odtisa stopal.

Naprava InBody 720 (Biospace, Seoul, Korea) je namenjena celotnemu in natančnemu pregledu sestave telesa.
InBody 720 omogoča visoko ponovljivost rezultatov (Biospace, 2008), merski postopki pa so zanesljivi in veljavni.
Veljavnost naprave InBody 720 so Gibson, Holmes, Desautels, Edmonds in Nuudi (2008) dokazali v študiji, ki je pokazala visoko korelacijo z DEXA in s podvodnim tehtanjem.
3D telesni čitalec (NX-16 [TC]2, Cary, North Carolina) se uporablja za izdelavo 3D modela človeškega telesa.
Čitalec s 32 kamerami preslika celotno telo in izriše 3D model merjenca.
Naprava ima možnost večkratnega odčitavanja (“multi-scan”) s tremi zaporednimi posnetki.
Za postopek treh posnetkov je naprava porabila 24 sekund, merjencem pa je bilo naročeno, naj v času meritev stojijo, kar se da pri miru.
Rezultati raziskave (Zancanaro, Milanese, Lovato, Sandri, in Giachetti, 2015; Šimenko in Čuk, 2016) kažejo zanesljivost in veljavnost meritev.
Višina merjencev je bila izmerjena po predpisanih navodilih meritev telesnih značilnosti, dodatno smo izmerili še dolžino in širino levega in desnega stopala ter naredili odtis stopal.
Iz odtisa smo določili ploskost stopala po Clarkovi metodi in izračunali površino odtisa s programom »Area2 in an Instant« podjetja »Sketch and calc«, www.sketchandcalc.com.
Meritve so bile opravljene v Laboratoriju za fiziologijo Fakultete za šport.

Pri Clarkovi metodi najprej zarišemo črto AB, ki veže točki notranje strani pete in stopala.
Točko A nato povežemo s točko C, ta pa se nahaja na najglobljem robu vzdolžnega loka.
Kot med daljicama AB in AC izmerimo s kotomerom.
Kot je pri normalnem stopalu večji od 42 stopinj, pri mejnem meri med 32 in 42 stopinjami, če pa je kot manjši od 32 stopinj je stopalo plosko (Cvjetičanin, 1993).

Slika 12.
Določanje ploskosti stopala po Clarkovi metodi (Pridalova in Riegerova, 2005).

Neodvisne spremenljivke telesnih značilnosti so razlike med levo in desno okončino posameznih delov telesa.

Z napravo InBody 720 smo pridobili in uporabili sledeče spremenljivke:

* pusta masa nog (pustamasa_nog) in

* pusta masa rok (pustamasa_rok).

S 3D čitalcem smo pridobili (v skladu z ISO 20685:2010 normami):

* obseg meč - največji obseg med kolenom in gležnjem (O_meč),

* obseg podlahti - največji obseg med zapestjem in komolcem (O_podlahti ),

* višina ramen - navpična linija od točke rame (acromion) proti tlom; podatek je višina točke (V_ramen),

* obseg stegna - največji obseg med kolkom in kolenom (O_stegna),

* obseg nadlahti - obseg bicepsa je 5 cm od pazduhe, to ni največji obseg nadlahti (O_nadlahti),

* obseg zapestja (O_zapestja),

* obseg kolena (O_kolen),

* obseg komolca (O_komolca).

S telesnimi meritvami ter sliko stopala smo pridobili:

* dolžino stopala (D_stopal),

* širino stopala (Š_stopal),

* kot ploskosti stopala po Clarkovi metodi (K_stopal),

* površina odtisa stopala - izračun površine glede na sliko stopala (P_stopal).

Uporabili smo še podatke o višini, ki je bila izmerjena s predpisanimi navodili meritev telesnih značilnosti (antropometrija) in telesni masi merjencev, ki jo je izmerila naprava InBody 720.

5.2.2.
Meritve ohranjanja in vzpostavljanja ravnotežja 

Drugi sklop meritev zajema meritve ohranjanja in vzpostavljanja ravnotežja.
Merjencem smo na podplate namestili napravo PedarX (Novel GmbH, Munich, Germany).
Naprava je namenjena merjenju razporeditve pritiska na podplatih, ima pa tudi možnost merjenja SP za vsako nogo posebej.
Naprava ima čeveljske vložke, v katere so vgrajeni občutljivi senzorji na pritisk, razporejeni po podplatu.
Zato, da bi bile meritve bolj točne, smo vložek vstavili med dvojne nogavice, saj bi čevlji lahko vplivali na rezultate ravnotežja.
Merjencem smo namestili vložke, ki so primerni za njihovo velikost stopala.
Sistem za beleženje podatkov smo pripeli z elastičnimi trakovi okoli pasu, in sicer tako da ni vplival na simetričnost pri stoji.
Celotna masa sistema PedarX je 0,4 kg.
Podatki so se prenašali preko vgrajenega Bluetooth modula na računalnik.
Za merilni sistem PedarX po raziskavi Boyd, Bontrager, Mulroy in Perry (1997) velja, da je točen, zanesljiv, meritve pa so veljavne.
PedarX sistem je certificiran kot medicinski pripomoček v razredu I z merilno funkcijo v skladu z direktivami EU (Giacomozzi, 2009 objavljeno v Giacomozzi in Uccioli, 2013).
Meritve so bile opravljene v Laboratoriju za biomehaniko Fakultete za šport.

Odvisne spremenljivke bodo razlika v sili pritiska na stopalo med levim in desnim stopalom, pot središča pritiska (SP) v smeri m/l in pot središča pritiska (SP) v smeri a/p. Za računanje poti smo sistem časovno usklajeno uporabili z meritvami kinematike.
Za te meritve smo uporabili 3D kinematiko, ki je sestavljena iz kamere (OptiTrack v 120 trio, Naturalpoint, Corvallis, USA), ki meri položaj odsevnih označevalcev, nameščenih na merjencu, in ustrezne programske opreme (Motive 1.10.).
Kamera je sistem treh kalibriranih infrardečih kamer z resolucijo 640 x 480, le-te pa posnamejo 120 posnetkov na sekundo in jih preko USB vmesnika prenesemo na računalnik.
OptiTrack naprava ponuja veljavne in zanesljive meritve sledenja odsevnih označevalcev in je primerljiva s starejšo in široko uporabno napravo - Vicom 612 (Carse, Meadows, Rowers in Rowe, 2013).

Slika 13.
Prikaz smeri x (m/l) in y (a/p) ter SP.

Merjenci so opravili 10 različnih meritev, od tega 5 meritev ohranjanja in 5 meritev vzpostavljanja ravnotežja, vsako po 30 sekund in jih trikrat ponovili.
Meritve so bile v naključnem vrstnem redu, med vsako meritvijo pa je bil točno določen počitek.
Vsak merjenec je skupaj torej opravil 30 meritev.
Položaj merjenca je bil stoja snožno, priročenje, pogled usmerjen naprej (Slika 14).
Pri meritvah ohranjanja ravnotežja je merjenec po odštevanju stal v stoji snožno 30 sek.
Odštevali smo zato, da sta oba merilca (eden za napravo PedarX in drugi za OptiTrack) istočasno na znak pričela s snemanjem podatkov.

Slika 14.
Položaj telesa pri meritvah – stoja snožno.

Vzpostavljanje ravnotežja smo testirali po dinamičnem skoku (»jump-landing test«) s 25 cm visokega lesenega podstavka (Slika 15); po pristanku se je moral merjenec čim hitreje umiriti in prav tako stati 30 sekund.
Meritve vzpostavljanja ravnotežja po doskoku so veljavne in zanesljive za merjenje ravnotežja pri prehodu iz dinamičnega stanja v statično (Colby, Hintermeister, Torry, Steadman, 1999; Goldie, Bach, Evans, 1989; Kinzey in Armstrong, 1998 objavljeno v Wikstrom, 2003) in so bile uporabljene v različnih študijah (Viber in Wojtys, 2001; Onate, Cortes, Welch in Van Lunen, 2010; Mohammadi, Salavati, Akhbari, Mazaheri, Khorrami in Negahban, 2012).
Merilca sta pričela s snemanjem podatkov ob pristanku merjenca.
Pri pregledovanju podatkov smo izbrisali vse podatke, kjer je bila sila v pritiskovnih senzorjih 0, kar je pomenilo, da je bil merjenec še v zraku.
Prav tako smo pregledali podatke naprave OptiTrack in izbrisali podatke, kjer je bilo očitno, da se višina odsevnih označevalcev spreminja.
Natančen trenutek se je določil s pomočjo hitrosti (diferenciala) višine odsevnih označevalcev.
Na tak način smo uskladili pričetek snemanja podatkov naprave PedarX in OptiTrack.

Slika 15.
Lesen podstavek za meritve vzpostavljanja ravnotežja po dinamičnem skoku.

Meritve so potekale pod različnimi pogoji, in sicer:

1. meritev: stoja snožno,

2. meritev: stoja snožno z izvzetim vidom (popolnoma zatemnjena očala),

3. meritev: stoja snožno z izvzetim sluhom (protihrupne slušalke),

4. meritev: stoja snožno po motnji ravnotežnega organa z obračanjem v smeri ure,

5. meritev: stoja snožno po motnji ravnotežnega organa z obračanjem v nasprotni smeri ure,

6. meritev: skok, stoja snožno,

7. meritev: skok, stoja snožno z izvzetim vidom (popolnoma zatemnjena očala),

8. meritev: skok, stoja snožno z izvzetim sluhom (protihrupne slušalke),

9. meritev: skok, stoja snožno po motnji ravnotežnega organa z obračanjem v smeri ure,

10. meritev: skok, stoja snožno po motnji ravnotežnega organa z obračanjem v nasprotni smeri ure.

Za meritve z izvzetim vidom smo uporabili plavalna očala, ki so bila popolnoma zatemnjena (Slika 16), skoznje ni prehajala svetloba.
Za meritve z izvzetim sluhom smo uporabili protihrupne slušalke (3M™ PELTOR™ Optime™ II) s prehodom zvoka 31 decibelov (Slika 17).

Slika 16.
Popolnoma zatemnjena očala za meritve z izvzetim vidom.

Slika 17.
Slušalke za meritve z izvzetim sluhom.

Motnje ravnotežnega organa smo povzročili z obrati v sedu.
Za nespremenljivost meritev smo izdelali vrteči stol, ki ga je poganjal 100W električni motor.
Motor smo sprogramirali tako, da je stol poganjal 10 sekund, nato se je samodejno izklopil.
Stol se je v času delovanja motorja in nato v zaustavljanju skupaj zavrtel za 11 obratov.
Stol je imel pritrjen naslon, da je bil položaj merjenca med obrati vedno enak.
Merjenec je v času obračanja sedel na stolu, ko se je stol ustavil, je vstal in poskušal nepremično stati 30 sekund.
Meritve smo izvajali po obračanju v smeri urinega kazalca in v nasprotni smeri.

Slika 18.
Vrteči stol za meritve stoje snožno po motnji ravnotežnega organa z obračanjem telesa v sedu.

5.3.
Čiščenje podatkov

Pri meritvah se lahko zgodi, da pride do napake.
Napake, ki smo jih opazili, so bile napake sistema PedarX, ki je nepravilno zaznal pritiskovne senzorje, ni bil kalibriran, ali je javljal napako.
Pri 3D kameri OptiTrack pa smo večkrat opazili, da ni zaznala določenega odsevnega označevalca.
Vse napake smo že sproti odpravljali in meritve, pri katerih je prišlo do napake, tudi ponovili, kar pa se je zgodilo le izjemoma.
Včasih smo napako med izvajanjem meritve spregledali in jo opazili šele pri obdelavi podatkov.
Merjence s takimi napakami smo odstranili iz raziskave.
Pri pregledu podatkov iz kamere OptiTrak smo odstranili motilce.

5.4.
Izračun poti SP in razlike v sili

Podatki, ki so bili zapisani s pomočjo 3D kamere OptiTrack so bili najprej pregledani v programu Motive.
Odstranjeni so bili vsi motilci.
Poimenovane so bile posamezne točke (X, Y, Z) za koordinatni sistem, ki je bil postavljen v prostoru, ter 4 točke stopal (L1, L2, D1, D2).
Na vsakem stopalu sta bila dva označevalca, in sicer na metatarzalnem sklepu in na prstih na sredini stopala.
Točke nam omogočajo, da smo lahko izračunali smer vektorja stopal.
Skupaj s podatki pritiskovnih senzorjev naprave PedarX, smo pridobili podatke SP po naslednjem postopku:

Za izračun SP smo uporabili matematični program Matlab 7,5 (MathWorks, Natick, MA, USA).
Z izračunom smo dobili podatke za vsake 0,02 s pozicijo SP v koordinatnem sistemu x in y.

Pot SP smo računali posebej za a/p (y) in posebej za m/l (x) smer.
Pot smo izračunali tako, da smo izračunali premik točke SP v smeri m/l ali a/p za vsak naslednji podatek in vse premike v

30-ih sekundah sešteli.

V programu Excel 2013 smo izračunali tudi absolutno razliko neodvisnih spremenljivk telesnih značilnosti.
To so razlike med levo in desno okončino posameznih delov telesa.
Razliko smo vedno računali tako, da smo od leve odšteli desno.

Izračunali smo tudi povprečno razliko v sili med levo in desno nogo v 30-ih sekundah na 0,02 sekunde natančno in normirano absolutno vrednost razlike sil med levo in desno nogo, prav tako v 30-ih sekundah, merjeno na 0,02 sekunde natančno.

Iz vseh dobljenih podatkov smo, za vsako meritev za vsakega merjenca, izračunali povprečno vrednost ter standardni odklon.
Povprečne vrednosti posameznih meritev smo nato uporabili za statistično obdelavo podatkov.

5.5.
Statistična obdelava podatkov

Zbrane podatke smo obdelali s statističnim programom SPSS 22.0 za Windows (IBM Corporation, New York, ZDA).
Izračunali smo parametre osnovne opisne statistike (aritmetična sredina, standardni odklon, najmanjša in najvišja vrednost ter test normalnosti porazdelitve).
Normalnost porazdelitev smo testirali z neparametričnimi testi, in sicer z One-Sample Kolmogorov-Smirnovim testom ter z Wilcoxon signed-rank testom.

Parni t-test smo uporabili za ugotavljanje razlik med telesnimi značilnostmi leve in desne strani telesa.

S faktorsko analizo smo ugotavljali veljavnost rezultatov in ali imajo meritve skupne značilnosti, hkrati pa smo izvozili novo skupno spremenljivko (faktor/dejavnik) vseh treh meritev.
Metoda je veljavna in zanesljiva in je bila uporabljana v različnih študijah (Matejek, 2012; Takacs, Krowchuk, Goldsmith in Hunt, 2016).

Za izmero zanesljivosti meritev smo naredili teste s Cronbach alfa koeficientom.

Vplive telesne simetrije na ohranjanje in vzpostavljanje ravnotežja smo pojasnjevali s pomočjo regresijske analize na posameznem novo nastalem dejavniku.
V regresijsko analizo smo vključili samo tiste dejavnike, ki imajo več kot 50 % skupne spremenljivosti.

Da smo ugotovili, kakšne so razlike med rezultati obračanja v smeri urinega kazalca in v nasprotni smeri, smo naredili test razlik med korelacijskimi koeficienti ene in druge multiple korelacije in izračunali Z vrednosti.
Pretvorbo korelacijskih vrednosti – r smo s pomočjo Fisherjeve transformacije spremenili v vrednosti zr.
Vrednosti smo spremenili po veljavni preglednici (Sagadin, 2003, str. 448).
Razlike smo sprejeli kot pomembne, kjer je vrednost Z večja od teoretične vrednosti Zteor. = 1,96.

Na enak način smo ugotavljali razlike vsake meritve posebej med ohranjanjem in vzpostavljanjem ravnotežja.

Vse statistične teste smo sprejeli za značilne pri α = 5 % ali p < 0,05.

6. REZULTATI

6.1.
Opisna statistika telesnih značilnosti

V nadaljevanju so predstavljeni podatki opisne statistike za vse telesne spremenljivke vseh 29 merjencev.
Za vsako spremenljivko so prikazani naslednji podatki:

- aritmetična sredina,

- standardni odklon,

- najnižja vrednost,

- najvišja vrednost,

- test normalnosti porazdelitve (One-Sample Kolmogorov-Smirnov test).

Preglednica 2

6.2.
Razlika v sili, prikaz rezultatov enega merjenca 

V nadaljevanju so predstavljene vse meritve enega naključno izbranega merjenca.
Merjenec ima višino 181 cm in telesno maso 80,9 kg.
Predstavljene meritve so meritve, ki smo jih opravili s pritiskovnimi senzorji z napravo PedarX.
Predstavljene so sile, ki jih je naprava zaznala s pritiskovnim stopalnim vložkom za levo stopalo (F_L) in za desno stopalo (F_D).
Vsaka meritev je trajala 30 s, podatki pa so zapisani s frekvenco 0,02 s. Skupna sila je seštevek sil obeh nog (F_LD).
Iz grafikonov je lepo razvidno, kako merjenec prenaša silo iz ene noge na drugo skozi celotno meritev.

6.2.1.
Ohranjanje ravnotežja 

Slika 19.
Stoja snožno, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 19) je predstavljena prva meritev stoje snožno.
Povprečna vrednost sile leve noge v 30-ih sekundah je 363,35 N ± 48,86 N, sila desne noge 336,95 N ± 46,56 N, povprečna skupna sila pa je 700,31 N ± 12,03 N. Iz slike lahko vidimo, kako merjenec prenaša silo teže iz ene noge na drugo nogo skozi cel čas merjenja.
Povprečno ima merjenec večjo podporo na levi nogi.

Stoja snožno z izvzetim vidom 

Slika 20.
Stoja snožno z izvzetim vidom, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 20) je predstavljena prva meritev stoje snožno z izvzetim vidom.
Povprečna vrednost sile leve noge v 30-ih sekundah je 352,32 N ± 45,87 N, sila desne noge 344,69 N ± 44,37 N, povprečna skupna sila pa je 697,01 N ± 9,58 N.

Na sliki lahko vidimo, da je merjenec pri stoji snožno z izvzetim vidom še bolj prenašal silo teže iz ene na drugo nogo, kot pri stoji snožno.
Povprečno ima merjenec večjo podporo na levi nogi, čeprav iz slike lahko vidimo, da je kar nekajkrat silo teže močneje prenesel na desno nogo.

Stoja snožno z izvzetim sluhom 

Slika 21.
Stoja snožno z izvzetim sluhom, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 21) je predstavljena prva meritev stoje snožno z izvzetim sluhom.
Povprečna vrednost sile leve noge v 30-ih sekundah je 397,91 N ± 31,86 N, sila desne noge 310,69 N ± 34,29 N, povprečna skupna sila pa je 708,60 N ± 11,73 N.

Na sliki lahko vidimo, da je merjenec bolj vidno in več časa imel podporno nogo levo nogo.
Sila je bila skozi celotno meritev vidno bolj na levi nogi.

Stoja snožno po obračanju v smeri urinega kazalca

Slika 22.
Stoja snožno po obračanju v smeri urinega kazalca, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 22) je predstavljena prva meritev stoje snožno po obračanju v smeri urinega kazalca.
Povprečna vrednost sile leve noge v 30-ih sekundah je 289,32 N ± 80,61 N, sila desne noge 420,40 N ± 82,14 N, povprečna skupna sila pa je 709,73 N ± 23,83 N.

Iz slike je lepo razvidno, kako je merjenec močno prenašal silo teže iz ene na drugo nogo, sploh na začetku, takoj po obračanju.
Skozi celotno meritev so zabeležene veliko večje razlike v sili med levo in desno nogo.
Povprečno ima merjenec večjo podporo na desni nogi.

Stoja snožno po obračanju v nasprotni smeri urinega kazalca

Slika 23.
Stoja snožno po obračanju v nasprotni smeri urinega kazalca, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 23) je predstavljena prva meritev stoje snožno po obračanju v nasprotni smeri urinega kazalca.
Povprečna vrednost sile leve noge v 30-ih sekundah je 380,78 N ± 74,05 N, sila desne noge 319,98 N ± 71,78 N, povprečna skupna sila pa je 700,76 N ± 20,67 N.

Če primerjamo Sliko 22 in Sliko 23 vidimo, da ima merjenec pri stoji snožno z obračanjem v nasprotni smeri urinega kazalca manjše razlike v sili oziroma manj prenaša silo teže iz ene na drugo nogo, kot pa po obračanju v smeri urinega kazalca.
Iz podatkov pa lahko vidimo, da ima povprečno večjo podporo na levi nogi.

6.2.2.
Vzpostavljanje ravnotežja 

Skok, stoja snožno 

Slika 24.
Skok, stoja snožno, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 24) je predstavljena prva meritev stoje snožno po skoku.
Povprečna vrednost sile leve noge v 30-ih sekundah je 321,97 N ± 60,11 N, sila desne noge 356,92 N ± 47,78 N, povprečna skupna sila pa je 678,89 N ± 23,49 N.

Če primerjamo Sliko 19 in Sliko 24, kjer imamo v enem primeru ohranjanje, v drugem pa vzpostavljanje ravnotežja vidimo, da ima merjenec pri vzpostavljanju ravnotežja večje razlike med levo in desno nogo in s tem večje spremembe v prenašanju sile teže iz leve na desno nogo.

Skok, stoja snožno z izvzetim vidom 

Slika 25.
Skok, stoja snožno z izvzetim vidom, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 25) je predstavljena prva meritev stoje snožno z izvzetim vidom po skoku.
Povprečna vrednost sile leve noge v 30-ih sekundah je 413,82 N ± 54,51 N, sila desne noge 318,02 N ± 54,00 N, povprečna skupna sila pa je 731,84 N ± 13,49 N.

Tudi pri stoji snožno z izvzetim vidom po skoku opažamo večje razlike med levo in desno nogo kot pri ohranjanju stoje snožno z izvzetim vidom.
Merjenec se povprečno bolj podpira z levo nogo.

Skok, stoja snožno z izvzetim sluhom 

Slika 26.
Skok, stoja snožno z izvzetim sluhom, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 26) je predstavljena prva meritev stoje snožno z izvzetim sluhom po skoku.
Povprečna vrednost sile leve noge v 30-ih sekundah je 356,05 N ± 46,21 N, sila desne noge 364,81 ± 39,54 N, povprečna skupna sila pa je 720,85 N ± 27,27 N.

Na Sliki 26 vidimo, da so manjše razlike v sili med levo in desno nogo pri vzpostavljanju stoje snožno z izvzetim sluhom, kot pa pri vzpostavljanju stoje snožno z izvzetim vidom (Slika 25).

Skok, stoja snožno po obračanju v smeri urinega kazalca

Slika 27.
Skok, stoja snožno po obračanju v smeri urinega kazalca, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 27) je predstavljena prva meritev stoje snožno po skoku po obračanju v smeri urinega kazalca.
Povprečna vrednost sile leve noge v 30-ih sekundah je 322,63 N ± 76,98 N, sila desne noge je 356,30 N ± 65,57 N, povprečna skupna sila pa je 678,93 N ± 40,53 N.

Tako kot pri ohranjanju (Slika 22), je tudi pri vzpostavljanju ravnotežja iz slike lepo razvidno, kako merjenec močno preneša silo teže iz ene noge na drugo predvsem na začetku meritve.
V nadaljevanju pa ima silo teže predvsem na desni nogi, kar smo opazili tudi pri ohranjanju ravnotežja po motenju ravnotežnega organa v smeri urinega kazalca.
Zanimivo je, da je imel merjenec bolj enakomerno razporeditev silo teže na obe nogi pri vzpostavljanju, kot pa pri ohranjanju ravnotežja.

Skok, stoja snožno po obračanju v nasprotni smeri urinega kazalca

Slika 28.
Skok, stoja snožno obračanju v nasprotni smeri urinega kazalca, 1. meritev (F_L – sila leve noge; F_D – sila desne noge; F_LD – skupna sila).

Na zgornji sliki (Slika 28) je predstavljena prva meritev stoje snožno po skoku po obračanju v smeri urinega kazalca.
Povprečna vrednost sile leve noge v 30-ih sekundah je 340,00 N ± 90,77 N, sila desne noge 351,71 N ± 74,11 N, povprečna skupna sila pa je 691,71 N ± 23,87 N.

Na sliki lahko vidimo, da je po obračanju v nasprotno smer urinega kazalca merjenec imel več časa večjo silo na levi nogi, kar se je zgodilo tudi pri ohranjanju ravnotežja (Slika 23).

6.3.
Opisna statistika spremenljivk ravnotežja 

V nadaljevanju so predstavljeni podatki opisne statistike za vse spremenljivke meritev ravnotežja vseh 29 merjencev.
Podatki so razdeljeni v osem sklopov.
Prvi sklop predstavlja razlike v sili med levo in desno nogo pri ohranjanju ravnotežja (Preglednica 3), drugi sklop razlike v sili med levo in desno nogo pri vzpostavljanju ravnotežja (Preglednica 4), tretji sklop normirane absolutne vrednosti razlik sil med levo in desno nogo pri ohranjanju ravnotežja (Preglednica 5), četrti sklop normirane absolutne vrednosti razlik sil med levo in desno nogo pri vzpostavljanju ravnotežja (Preglednica 6), peti sklop pot SP v smeri m/l pri ohranjanju ravnotežja (Preglednica 7), šesti sklop pot SP v smeri a/p pri ohranjanju ravnotežja (Preglednica 8), sedmi sklop pot SP v smeri m/l pri vzpostavljanju ravnotežja (Preglednica 9) in osmi sklop pot SP v smeri a/p pri vzpostavljanju ravnotežja (Preglednica 10).

Preglednica 3

Razlike v sili med levo in desno nogo pri ohranjanju ravnotežja, N = 29

Preglednica 4

Razlike v sili med levo in desno nogo pri vzpostavljanju ravnotežja, N = 29

Preglednica 5

Normirane absolutne vrednosti razlik sil med levo in desno nogo pri ohranjanju ravnotežja, N = 29

Preglednica 6

Normirane absolutne vrednosti razlik sil med levo in desno nogo pri vzpostavljanju ravnotežja, N = 29

Preglednica 7

Pot SP v smeri m/l pri ohranjanju ravnotežja, N = 29

Preglednica 8

Pot SP v smeri a/p pri ohranjanju ravnotežja, N = 29

Preglednica 9

Pot SP v smeri m/l pri vzpostavljanju ravnotežja, N = 29

Preglednica 10

Pot SP v smeri a/p pri vzpostavljanju ravnotežja, N = 29

6.4.
Neparametrični test normalnosti porazdelitve

Naredili smo neparametrične teste za vse spremenljivke, ki smo jih uporabili pri analizi.
Uporabili smo One-Sample Kolmogorov-Smirnov test.
Spremenljivke smo razdelili v 3 sklope.
Prvi sklop so neodvisne spremenljivke telesnih značilnosti merjencev, drugi sklop so razlike v sili med levo in desno nogo ter normirane absolutne vrednosti razlik sil med levo in desno nogo, tretji sklop pa pot SP v smeri m/l in v smeri a/p.

Spremenljivke telesnih značilnosti merjencev 

Tri neodvisne spremenljivke nimajo normalne porazdelitve, in sicer razlika v obsegu meč (r_LD_O_meč), razlika v obsegu komolca (r_LD_O_komolca) in razlika v obsegu podlahti (r_LD_O_podlahti).
Za te tri spremenljivke smo dodatno naredili še analizo po prilagojenem testu, pri katerem smo primerjali mediano s hipotetično mediano (Wilcoxon signed-rank test), za katero smo vzeli aritmetično sredino posamezne spremenljivke.
Po tej analizi imajo vse spremenljivke statistično značilno normalno porazdelitev.

Razlike v sili med levo in desno nogo

Med spremenljivkami razlike med levo in desno nogo po Kolmogorov-Smirnov testu dve spremenljivki nimata normalne porazdelitve.
Za te spremenljivke smo uporabili Wilcoxon signed-rank test in ta zagotavlja, da so vse spremenljivke porazdeljene normalno.
Med spremenljivkami normiranih absolutnih vrednosti razlike sil med levo in desno nogo pa je pet spremenljivk, ki nimajo normalne porazdelitve po Kolmogorov-Smirnov testu.
Za te spremenljivke smo uporabili Wilcoxon signed-rank test in ta zagotavlja, da imajo vse spremenljivke normalno porazdelitev.

Pot SP v smeri m/l in v smeri a/p 

Med spremenljivkami, ki opisujejo pot SP v smeri m/l in v smeri a/p, pa smo imeli, ko smo uporabili avtomatično metodo, kar veliko spremenljivk, ki nimajo normalne porazdelitve.
Tudi te spremenljivke smo analizirali še po prilagojenem testu, pri katerem smo primerjali mediano s hipotetično mediano (Wilcoxon signed-rank test), za katero smo vzeli aritmetično sredino posamezne spremenljivke.
Po tej analizi je od 60-ih spremenljivk le še 10 spremenljivk, ki nimajo normalne porazdelitve.
Te spremenljivke so: OsG2d_a/p (sig. = 0,048), OsSU2d_a/p (sig. = 0,015), OsSU3d_a/p (sig. = 0,035), OsNSU1d_a/p (sig. = 0,019), OsNSU3d_a/p (sig. = 0,020), Vs2d_a/p (sig. = 0,020), VsV1d_m/l (sig. = 0,048), VsSU2d_m/l (sig. = 0,031), VsNSU2d_a/p (sig. = 0,009), VsNSU3d_a/p (sig. = 0,023).

Problematične spremenljivke so torej pot SP v smeri a/p pri stoji po obračanju v smeri urinega kazalca (OsSU2d_a/p, OsSU3d_a/p), pot SP v smeri a/p pri stoji po obračanju v nasprotni smeri urinega kazalca (OsNSU1d_a/p, OsNSU3d_a/p) ter pot SP v smeri a/p pri stoji po skoku po obračanju v nasprotni smeri urinega kazalca (VsNSU2d_a/p, VsNSU3d_a/p).
Pri vseh treh sklopih spremenljivk sta dve od treh, ki nimata normalne porazdelitve.

Vse spremenljivke, ki nimajo normalne porazdelitve, so spremenljivke, ki opisujejo stojo po obračanju telesa.
To lahko pripišemo neobičajnemu gibanju, ki je človeškemu telesu še neznano in očitno se ljudje nanje odzivajo na različne načine.

Spremenljivke imajo večinoma normalno porazdelitev, zato lahko z analizo nadaljujemo.

6.5.
Razlika med levo in desno stranjo telesa 

Ker nas v raziskavi zanima, ali simetrija telesa vpliva na ravnotežje, nas najprej zanima, kako simetrični so merjenci oziroma ali so statistično značilne razlike med posameznimi spremenljivkami leve in desne strani telesa.

Preglednica 11

Parni t-test za telesne značilnosti merjencev 

V preglednici 11 so rezultati parnega t-testa (Paired-Samples t-test).
Rezultati kažejo, da razlike med levo in desno stranjo telesa so.
Statistična značilnost p za dvostranski test je manjša od 0,05 % pri naslednjih spremenljivkah: višina ramen (V_ramen: p = 0,006), obseg podlahti (O_podlahti: p = 0,007) in obseg kolen (O_kolen: p = 0,000).
Ker imajo vsi merjenci desno stran telesa prevladujočo razen enega, smo se odločili, da uporabimo tudi enostranski test.
Merjenca, ki ima levo stran prevladujočo, smo iz tega dela raziskave izločili.
Če uporabimo enostranski test pa je p < 0,05 tudi pri pusti masi rok (pustamasa_rok: p = 0,092), obsegu zapestij (O_zapestja: p = 0,073) in obsegu meč (O_meč: p = 0,092).

Za pusto maso nog (pustamasa_nog), obseg nadlahti (O_nadlahti), obseg komolca (O_komolca), obseg meč (O_stegen), širino stopala (Š_stopal), dolžino stopala (D_stopal), ploskost stopala (K_stopal) ter površino stopala (P_stopal) pa ne moremo trditi, da bi bili populacijski aritmetični sredini leve in desne strani telesa statistično značilno različni, saj je p > od 0,05.

6.6.
Veljavnost in zanesljivost meritev

6.6.1.
Veljavnost meritev

V naši raziskavi nas zanima, kako simetrije telesa vplivajo na ohranjanje in vzpostavljanje ravnotežja.
Da smo zagotovili zadosten vzorec merjencev in število ponovitev, je vsak merjenec izvedel vsako meritev trikrat.
Ker nas zanima, ali imajo vse tri meritve skupne značilnost, bomo v nadaljevanju naredili faktorsko analizo za posamezen sklop meritev.
Prvi del analize se nanaša na spremenljivke, ki opisujejo razliko med silo leve in desne noge ter za normirane absolutne vrednosti razlik sil med levo in desno nogo, drugi del pa na pot SP v smeri m/l ter pot SP v smeri a/p. 

Izbrali smo metodo »Principal components« (glavnih komponent), vrtenje dejavnikov pa smo naredili po »Varimax« metodi.
Določili smo natančno število dejavnikov, in sicer 1.

Iz spremenljivk smo nato z metodo regresije shranili skupno spremenljivko, ki smo jo v nadaljevanju uporabili pri regresijski analizi.
Nove nastale spremenljivke so:

REGR_r_Os,

REGR_r_OsV,

REGR_r_OsG,

REGR_r_OsSU,

REGR_r_OsNSU,

REGR_r_Vs,

REGR_r_VsV,

REGR_r_VsG,

REGR_r_VsSU,

REGR_r_VsNSU,

REGR_ra_Os,

REGR_ra_OsV,

REGR_ra_OsG,

REGR_ra_OsSU,

REGR_ra_OsNSU,

REGR_ra_Vs,

REGR_ra_VsV,

REGR_ra_VsG,

REGR_ra_VsSU,

REGR_ra_VsNSU,

REGR_Os_dm/l,

REGR_OsNSU_dm/l,

REGR_VsSU_dm/l,

REGR_OsG_da/p,

REGR_OsV_dm/l,

REGR_Vs_dm/l,

REGR_VsNSU_dm/l,

REGR_OsSU_da/p,

REGR_OsG_dm/l,

REGR_OsSU_dm/l,

REGR_VsV_dm/l,

REGR_VsG_dm/l,

REGR_Os_da/p,

REGR_OsV_da/p,

REGR_OsNSU_da/p,

REGR_Vs_da/p,

REGR_VsV_da/p,

REGR_VsG_da/p,

REGR_VsSU_da/p,

REGR_VsNSU_da/p.

6.6.1.1.
Veljavnost meritev razlik in normiranih absolutnih vrednost razlik sil med levo in desno nogo

Ohranjanje ravnotežja 

Naslednje preglednice prikazujejo rezultate faktorske analize za meritve ohranjanja ravnotežja (Preglednica 12).
Spremenljivke opisujejo razliko v sili med levo in desno nogo.

Preglednica 12

Lastne vrednosti in pojasnjena spremenljivost pri meritvah ohranjanja ravnotežja, razlika v sili med levo in desno nogo

S faktorsko analizo smo ugotovili, da z enim dejavnikom pri treh spremenljivkah stoje snožno pri ohranjanju ravnotežja pojasnimo 70,84 % spremenljivosti.
Matrike faktorskega sklopa kažejo na visoko korelacijo med spremenljivkami (r_Os1_LD = 0,835; r_Os2_LD = 0,883; r_Os3_LD = 0,805).

Pri meritvah stoje snožno z izvzetim vidom z enim dejavnikom pojasnimo 56,55 %, kar je še vedno več kot polovica.
Korelacije spremenljivk po obračanju pa so: r_OsV1_LD = 0,874, r_OsV2_LD = 0,733, r_OsV3_LD = 0,629, kar nam še vedno kaže na dovolj dobre korelacije.

Pri meritvah stoje snožno z izvzetim sluhom z enim dejavnikom pojasnimo kar 80,49 % spremenljivosti.
Z obračanjem pa dosežemo visoke korelacije med spremenljivkami, in sicer: r_OsG1_LD = 0,868, r_OsG2_LD = 0,920, r_OsG3_LD = 0,903.

Pri meritvah stoje snožno po obračanju v smeri urinega kazalca z enim dejavnikom pojasnimo 65,74 % spremenljivosti.
Korelacije spremenljivk po obračanju pa so: r_OsSU1_LD = 0,826, r_OsSU2_LD = 0,866, r_OsSU3_LD = 0,735.

Pri meritvah stoje snožno po obračanju v nasprotni smeri urinega kazalca z enim dejavnikom pojasnimo kar 74,46 % spremenljivosti.
Korelacije spremenljivk po obračanju pa so: r_OsNSU1_LD = 0,820, r_OsNSU2_LD = 0,891, r_OsNSU3_LD = 0,876.

Naslednje preglednice prikazujejo rezultate faktorske analize za meritve ohranjanja ravnotežja (Preglednica 13).
Spremenljivke opisujejo normirane absolutne vrednosti razlik sil med levo in desno nogo.

Preglednica 13

Lastne vrednosti in pojasnjena spremenljivost pri meritvah ohranjanja ravnotežja, normirane absolutne vrednosti razlik sil med levo in desno nogo

S faktorsko analizo smo ugotovili, da z enim dejavnikom pri treh spremenljivkah stoje snožno pri ohranjanju ravnotežja pojasnimo 63,76 % spremenljivosti.
Matrike faktorskega sklopa kažejo na visoko korelacijo med spremenljivkami (ra_Os1_LD = 0,806; ra_Os2_LD = 0,776; ra_Os3_LD = 0,813).

Pri meritvah stoje snožno z izvzetim vidom z enim dejavnikom pojasnimo 44,67 %.
Korelacije spremenljivk po obračanju pa so: ra_OsV1_LD = -0,465, ra_OsV2_LD = 0,609, ra_OsV3_LD = 0,868.
Prva meritev očitno odstopa od ostalih dveh meritev.
Te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

Pri meritvah stoje snožno z izvzetim sluhom z enim dejavnikom pojasnimo kar 72,46 % spremenljivosti.
Z obračanjem pa dosežemo visoke korelacije med spremenljivkami, in sicer: ra_OsG1_LD = 0,738, ra_OsG2_LD = 0,911, ra_OsG3_LD = 0,894.

Pri meritvah stoje snožno po obračanju v smeri urinega kazalca z enim dejavnikom pojasnimo 67,56 % spremenljivosti.
Korelacije spremenljivk po obračanju pa so: ra_OsSU1_LD = 0,669, ra_OsSU2_LD = 0,867, ra_OsSU3_LD = 0,910.

Pri meritvah stoje snožno po obračanju v nasprotni smeri urinega kazalca z enim dejavnikom pojasnimo 53,66 % spremenljivosti.
Korelacije spremenljivk po obračanju pa so: ra_OsNSU1_LD = 0,618, ra_OsNSU2_LD = 0,764, ra_OsNSU3_LD = 0,802.

Vzpostavljanje ravnotežja 

Naslednje analize prikazujejo faktorsko analizo za meritve vzpostavljanja ravnotežja, torej meritve po skoku (Preglednica 14).
Spremenljivke opisujejo razliko v sili med levo in desno nogo.

Preglednica 14

Lastne vrednosti in pojasnjena spremenljivost pri meritvah vzpostavljanje ravnotežja, razlika v sili med levo in desno nogo

S faktorsko analizo smo ugotovili, da pri meritvah stoje snožno po skoku z enim dejavnikom pojasnimo 60,26 % spremenljivosti.
Korelacije spremenljivk po obračanju pa so: r_Vs1_LD = 0,731, r_Vs2_LD = 0,833, r_Vs3_LD = 0,761.

Pri meritvah stoje snožno z izvzetim vidom po skoku z enim dejavnikom pojasnimo 72,74 % spremenljivosti.
Korelacije spremenljivk po obračanju pa so: r_VsV1_LD = 0,839, r_VsV2_LD = 0,905, r_VsV3_LD = 0,812.

Pri meritvah stoje snožno z izvzetim sluhom po skoku z enim dejavnikom pojasnimo 61,99 % spremenljivosti.
Korelacije spremenljivk po obračanju pa so: r_VsG1_LD = 0,812, r_VsG2_LD = 0,899, r_VsG3_LD = 0,626.

Pri meritvah stoje snožno po skoku po obračanju v smeri urinega kazalca z enim dejavnikom pojasnimo 53,14 % spremenljivosti, kar je manj kot pri ostalih meritvah.
Korelacije spremenljivk po obračanju pa so: r_VsSU1_LD = 0,865, r_VsSU2_LD = 0,759, r_VsSU3_LD = 0,520.

Pri meritvah stoje snožno po skoku po obračanju v nasprotni smeri urinega kazalca z enim dejavnikom pojasnimo 56,09 % spremenljivosti.
Korelacije spremenljivk po obračanju pa so: r_VsNSU1_LD = 0,679, r_VsNSU2_LD = 0,861, r_VsNSU3_LD = 0,693.

Naslednje analize prikazujejo faktorsko analizo za meritve vzpostavljanja ravnotežja, torej meritve po skoku (Preglednica 15).
Spremenljivke opisujejo normirane absolutne vrednosti razlike sil med levo in desno nogo.

Preglednica 15

Lastne vrednosti in pojasnjena spremenljivost pri meritvah vzpostavljanje ravnotežja, normirane absolutne vrednosti razlike sil med levo in desno nogo

S faktorsko analizo smo ugotovili, da pri meritvah stoje snožno po skoku z enim dejavnikom pojasnimo 68,54 % spremenljivosti.
Korelacije spremenljivk po obračanju pa so: ra_Vs1_LD = 0,802, ra_Vs2_LD = 0,842, ra_Vs3_LD = 0,839.

Pri meritvah stoje snožno z izvzetim vidom po skoku z enim dejavnikom pojasnimo 42,79 % spremenljivosti.
Korelacije spremenljivk po obračanju pa so: r_VsV1_LD = 0,470, r_VsV2_LD = 0,809, r_VsV3_LD = 0,639.
Te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

Pri meritvah stoje snožno z izvzetim sluhom po skoku z enim dejavnikom pojasnimo 40,92 % spremenljivosti.
Korelacije spremenljivk po obračanju pa so: ra_VsG1_LD = 0,736, ra_VsG2_LD = 0,622, ra_VsG3_LD = 0,546.
Tudi te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

Pri meritvah stoje snožno po skoku po obračanju v smeri urinega kazalca z enim dejavnikom pojasnimo 56,64 % spremenljivosti.
Korelacije spremenljivk po obračanju pa so: ra_VsSU1_LD = 0,746, ra_VsSU2_LD = 0,786, ra_VsSU3_LD = 0,725.

Pri meritvah stoje snožno po skoku po obračanju v nasprotni smeri urinega kazalca z enim dejavnikom pojasnimo 46,83 % spremenljivosti.
Korelacije spremenljivk po obračanju pa so: ra_VsNSU1_LD = 0,829, ra_VsNSU2_LD = 0,845, ra_VsNSU3_LD = 0,056.
Tudi pri tej spremenljivki prvi dejavnik pojasnjuje manj kot 50 % spremenljivosti in je zato ne bomo vključili v regresijsko analizo.

6.6.1.2.
Veljavnost meritev poti SP v smeri m/l 

Ohranjanje ravnotežja 

Naslednje analize prikazujejo faktorsko analizo za meritve ohranjanja ravnotežja (Preglednica 16).
Spremenljivke opisujejo pot SP v smeri m/l. 

Preglednica 16

Lastne vrednosti in pojasnjena spremenljivost pri meritvah ohranjanja ravnotežja, pot SP v smeri m/l 

S faktorsko analizo smo ugotovili, da z enim dejavnikom pri treh spremenljivkah stoje snožno pri ohranjanju ravnotežja pojasnimo 72,43 % spremenljivosti.
Matrike faktorskega sklopa kažejo na visoko korelacijo med spremenljivkami (Os1d_m/l = 0,811, Os2d_m/l = 0,881, Os3d_m/l = 0,859).

Pri meritvah stoje snožno z izvzetim vidom z enim dejavnikom pojasnimo kar 79,63 % spremenljivosti.
Korelacije spremenljivk po obračanju kažejo na visoko korelacijo spremenljivk (OsV1d_m/l = 0,930, OsV2d_m/l = 0,920, OsV3d_m/l = 0,824).

Pri meritvah stoje snožno z izvzetim sluhom z enim dejavnikom pojasnimo 72,72 % spremenljivosti.
Z obračanjem pa dosežemo visoke korelacije med spremenljivkami, in sicer: OsG1d_m/l = 0,812, OsG2d_m/l = 0,939, OsG3d_m/l = 0,801.

Pri meritvah stoje snožno po obračanju v smeri urinega kazalca z enim dejavnikom pojasnimo 56,29 % spremenljivosti, kar je še vedno več kot polovica.
Korelacije spremenljivk po obračanju pa so: OsSU1d_m/l = 0,860, OsSU2d_m/l = 0,798, OsSU3d_m/l = 0,559, kjer opazimo odstopanje ene spremenljivke.

Pri meritvah stoje snožno po obračanju v nasprotni smeri urinega kazalca z enim dejavnikom pojasnimo 64,14 % spremenljivosti.
Korelacije spremenljivk po obračanju pa so: OsNSU1d_m/l = 0,735, OsNSU2d_m/l = 0,793, OsNSU3d_m/l = 0,868.

Vzpostavljanje ravnotežja 

Naslednje analize prikazujejo faktorsko analizo za meritve vzpostavljanja ravnotežja (Preglednica 17).
Spremenljivke opisujejo pot SP v smeri m/l. 

Preglednica 17

Lastne vrednosti in pojasnjena spremenljivost pri meritvah vzpostavljanje ravnotežja, pot SP v smeri m/l 

S faktorsko analizo smo ugotovili, da pri meritvah stoje snožno po skoku z enim dejavnikom pojasnimo 49,39 % spremenljivosti.
Korelacije spremenljivk po obračanju pa so: Vs1d_m/l = - 0,059, Vs2d_m/l = 0,859, Vs3d_m/l = 0,860.
Prva meritev močno odstopa od drugih dveh, kar bi morda lahko pripisali izkustvenemu učenju in drugačno reakcijo organizma pri ostalih dveh.
Te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

Pri meritvah stoje snožno z izvzetim vidom po skoku z enim dejavnikom pojasnimo 71,09 % spremenljivosti.
Korelacije spremenljivk po obračanju pa so: VsV1d_m/l = 0,927, VsV2d_m/l = 0,589, VsV3d_m/l = 0,963, kjer opazimo odstopanje ene spremenljivke od ostalih dveh.

Pri meritvah stoje snožno z izvzetim sluhom po skoku z enim dejavnikom pojasnimo 57,55 % spremenljivosti.
Korelacije spremenljivk po obračanju pa so: VsG1d_m/l = 0,838, VsG2d_m/l = 0,914, VsG3d_m/l = 0,434, kjer ponovno opazimo odstopanje ene od spremenljivk.

Pri meritvah stoje snožno po skoku po obračanju v smeri urinega kazalca z enim dejavnikom pojasnimo 56,42 % spremenljivosti.
Korelacije spremenljivk po obračanju pa so: VsSU1d_m/l = 0,701, VsSU2d_m/l = 0,720, VsSU3d_m/l = 0,827.

Pri meritvah stoje snožno po skoku po obračanju v nasprotni smeri urinega kazalca z enim dejavnikom pojasnimo 45,62% spremenljivosti, kar je manj kot pri ostalih meritvah.
Korelacije spremenljivk po obračanju pa so: VsNSU1d_m/l = 0,811, VsNSU2d_m/l = 0,259, VsNSU3d_m/l = 0,802.
Druga meritev pa očitno odstopa od ostalih dveh meritev.
Te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

6.6.1.3.
Veljavnost meritev poti SP v smeri a/p 

Ohranjanje ravnotežja 

Naslednje analize prikazujejo faktorsko analizo za meritve ohranjanja ravnotežja (Preglednica 18).
Spremenljivke opisujejo pot SP v smeri a/p. 

Preglednica 18

Lastne vrednosti in pojasnjena spremenljivost pri meritvah ohranjanja ravnotežja, pot SP v smeri a/p 

S faktorsko analizo smo ugotovili, da z enim dejavnikom pri treh spremenljivkah stoje snožno pri vzpostavljanju ravnotežja pojasnimo 61,39 % spremenljivosti.
Matrike faktorskega sklopa kažejo na visoko korelacijo med spremenljivkami (Os1d_a/p = 0,818, Os2d_a/p = 0,812, Os3d_a/p = 0,717).

Pri meritvah stoje snožno z izvzetim vidom z enim dejavnikom pojasnimo 59,52 % spremenljivosti.
Korelacije spremenljivk po obračanju kažejo neenakomerno korelacijo spremenljivk (OsV1d_a/p = 0,893, OsV2d_a/p = 0,766, OsV3d_a/p = 0,634).

Pri meritvah stoje snožno z izvzetim sluhom z enim dejavnikom pojasnimo 46,21 % spremenljivosti.
Korelacije spremenljivk po obračanju pa so: OsG1d_a/p = 0,764, OsG2d_a/p = 0,610, OsG3d_a/p = 0,656.
Te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

Pri meritvah stoje snožno po obračanju v smeri urinega kazalca z enim dejavnikom pojasnimo 36,01 % spremenljivosti, kar je precej manj v primerjavi z ostalimi meritvami.
Korelacije spremenljivk po obračanju pa so: OsSU1d_a/p = 0,621, OsSU2d_a/p = 0,329, OsSU3d_a/p = -0,766, kjer opazimo, da so korelacije precej različne.
Tudi te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

Pri meritvah stoje snožno po obračanju v nasprotni smeri urinega kazalca z enim dejavnikom pojasnimo 56,24 % spremenljivosti.
Korelacije spremenljivk po obračanju pa so: OsNSU1d_a/p = 0,890, OsNSU2d_a/p = 0,274, OsNSU3d_a/p = 0,906 in ponovno opazimo odstopanje ene spremenljivke.

Vzpostavljanje ravnotežja 

Naslednje analize prikazujejo faktorsko analizo za meritve vzpostavljanja ravnotežja (Preglednica 19).
Spremenljivke opisujejo pot SP v smeri a/p.

Preglednica 19

Lastne vrednosti in pojasnjena spremenljivost pri meritvah vzpostavljanja ravnotežja, pot SP v smeri a/p

S faktorsko analizo smo ugotovili, da pri meritvah stoje snožno po skoku z enim dejavnikom pojasnimo le 41,14 % spremenljivosti.
Korelacije spremenljivk po obračanju pa so: Vs1d_a/p = 0,122, Vs2d_a/p = -0,770, Vs3d_a/p = 0,792.
Te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

Pri meritvah stoje snožno z izvzetim vidom po skoku z enim dejavnikom pojasnimo 47,35 % spremenljivosti.
Korelacije spremenljivk po obračanju pa so: VsV1d_a/p = 0,715, VsV2d_a/p = 0,439, VsV3d_a/p = 0,846, kjer ponovno opazimo odstopanje ene meritve od ostalih dveh.
Te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

Pri meritvah stoje snožno po skoku z izvzetim sluhom z enim dejavnikom pojasnimo 50,43 % spremenljivosti.
Korelacije spremenljivk po obračanju pa so: VsG1d_a/p = 0,650, VsG2d_a/p = 0,902, VsG3d_a/p = 0,526.

Pri meritvah stoje snožno po skoku po obračanju v smeri urinega kazalca z enim dejavnikom pojasnimo 49,98 % spremenljivosti.
Korelacije spremenljivk po obračanju pa so: VsSU1d_a/p = 0,847, VsSU2d_a/p = 0,086, VsSU3d_a/p = 0,880.
Druga meritev močno odstopa od ostalih dveh.
Te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

Pri meritvah stoje snožno po skoku po obračanju v nasprotni smeri urinega kazalca z enim dejavnikom pojasnimo le 37,83 % spremenljivosti, kar je manj kot pri ostalih meritvah.
Korelacije spremenljivk po obračanju pa so: VsNSU1d_a/p = -0,675, VsNSU2d_a/p = 0,586, VsNSU3d_a/p = 0,579.
Tudi te spremenljivke ne bomo vključili v regresijsko analizo, saj prvi dejavnik pojasnjuje manj kot 50 % spremenljivosti.

6.6.1.4.
Spremenljivke dejavnikov ravnotežja 

V nadaljno raziskavo bomo vključili samo spremenljivke, pri katerih prvi dejavnik pojasni več kot 50 % spremenljivosti.
Za spremenljivke z nižjo vrednostjo spremenljivosti namreč ne moremo trditi, da merijo iste značilnosti in je zato analiza takšnih spremenljivk neveljavna.
V Preglednici 20 in 21 so predstavljeni novi dejavniki, in sicer tisti, ki so vključeni v nadaljevanje raziskave in tisti, ki bodo zaradi premajhne pojasnjene spremenljivosti iz nadaljevanja izvrženi.

Preglednica 20

Število dejavnikov, število izvrženih dejavnikov – ohranjanje ravnotežja

6.6.2.
Zanesljivost meritev

Zanesljivost meritev smo preverjali za vse meritve razlik v sili med levo in desno nogo pri ohranjanju in vzpostavljanju ravnotežja, saj vse spremenljivke izpolnjujejo pogoje veljavnosti, da ima prvi dejavnik 50 % spremenljivost.
Normirane absolutne vrednosti razlike sil med levo in desno nogo pri ohranjanju in vzpostavljanju ravnotežja smo pridobili le za tiste spremenljivke, za katere smo ugotovili, da ustrezajo pogojem veljavnosti meritev.

Teste smo naredili za vse spremenljivke skupaj ter za vsake tri meritve pod istimi pogoji skupaj.
Za zanesljivost meritev smo uporabili Cronbach alfa koeficient.

Prav tako smo naredili teste zanesljivosti meritev poti SP v smeri m/l za ohranjanje in vzpostavljanje ravnotežja ter zanesljivost meritev poti SP v smeri a/p za ohranjanje in vzpostavljanje ravnotežja.
Teste zanesljivosti smo naredili za tiste spremenljivke, za katere smo ugotovili, da ustrezajo pogojem veljavnosti meritev.
Tudi pri teh testih smo najprej naredili test zanesljivosti za vse teste skupaj, nato pa še posebej za vsake tri meritve pod enakimi pogoji.

Skupni Cronbach alfa koeficient vseh v raziskavo vključenih meritev znaša 0,922.
V analizo so bile vključene vse meritve razlik v sili in normirane absolutne vrednosti razlik sil med levo in desno nogo, pot SP v smeri m/l ter pot SP v smeri a/p, skupaj 84 meritev.

6.6.2.1.
Zanesljivost meritev testov razlike v sili med levo in desno nogo 

Iz Preglednice 22 je razvidna zanesljivost meritev pri posameznih testih ohranjanja in vzpostavljanja ravnotežja.
Testi merijo razliko v sili med levo in desno nogo [N].
Za 15 meritev ohranjanja ravnotežja je bil Cronbach alfa koeficient enak 0,904, kar nam kaže na visoko stopnjo zanesljivosti meritev.
Tudi za 15 meritev vzpostavljanja ravnotežja, kjer je Cronbach alfa koeficient enak 0,878, je visoka stopnja zanesljivosti meritev.
Preverili smo tudi, koliko znaša Cronbach alfa koeficient za vse meritve skupaj in ugotovili, da le-ta znaša kar 0,942, kar nam kaže na zelo visoko zanesljivost merskih postopkov.

Preglednica 22

Analiza zanesljivosti meritev testov razlike v sili med levo in desno nogo 

Izračunali smo tudi Cronbach alfa koeficient za vsako od posameznih meritev pod različnimi pogoji.
Pri ohranjanju ravnotežja se Cronbach alfa koeficient giblje okoli 0,80, le pri meritvi z odsotnostjo vida je Cronbach alfa koeficient nižji, in sicer znaša 0,609.
Pri vzpostavljanju ravnotežja so mere zanesljivosti nekoliko slabše in se gibljejo okoli 0,60, le pri meritvi stoje snožno z odsotnostjo vida, znaša Cronbach alfa koeficient 0,805.

Preglednica 23

Statistika zanesljivosti vseh meritev razlike v sili med levo in desno nogo pri ohranjanju ravnotežja (Cronbach alfa = 0,904) r_Os1_LD

V Preglednici 23 vidimo, da je zanesljivost meritev ohranjanja ravnotežja visoka.
Korelacija med spremenljivkami je večinoma nad 0,50.
Nižjo korelacijo vidimo le pri meritvah ohranjanja ravnotežja po obračanju v smeri urinega kazalca (0,362; 0,364: 0,245).
Cronbach alfa koeficient se večinoma poslabša, če je katera od spremenljivk izbrisana.

Preglednica 24

Statistika zanesljivosti posameznih meritev razlike v sili med levo in desno nogo pri ohranjanju ravnotežja 

V Preglednici 24 je prikazana statistika zanesljivosti za posamezne meritve razlik med levo in desno nogo pri ohranjanju ravnotežja.
Razvidno je, da so korelacije večinoma nad 0,50.
Slabša korelacija je pri meritvah stoje snožno z izvzetim vidom, stoje snožno po obračanju v smeri urinega kazalca in ena meritev stoje snožno po obračanju v nasprotni smeri urinega kazalca.
Samo pri dveh spremenljivkah opazimo izboljšanje Cronbach alfa koeficienta v primeru, da bi ju izbrisali (r_OsV3_LD in r_OsSU3_LD).

Preglednica 25

Statistika zanesljivosti vseh meritev razlike v sili med levo in desno nogo pri vzpostavljanju ravnotežja (Cronbach alfa = 0,878)

V Preglednici 25 vidimo, da je zanesljivost meritev vzpostavljanja ravnotežja nekoliko nižja kot pri ohranjanju ravnotežja, še vedno pa dovolj visoka.
Korelacija med spremenljivkami je povsod nad 0,50 pa tudi preko 0,80, kar nam kaže na visoko zanesljivost meritev.
Zanesljivost se bistveno ne spreminja, če je katera od spremenljivk izbrisana, nekoliko se izboljša le, če izbrišemo dve spremenljivki (r_VsSU1_LD, r_VsNSU3_LD).

Preglednica 26

Statistika zanesljivosti posameznih meritev razlike v sili med levo in desno nogo pri vzpostavljanju ravnotežja 

V Preglednici 26 je prikazana statistika zanesljivosti za posamezne meritve razlik med levo in desno nogo pri vzpostavljanju ravnotežja.
Iz preglednice je razvidno, da so korelacije večinoma nad 0,30.
Pri vzpostavljanju ravnotežja ima tretja meritev stoje snožno po obračanju v smeri urinega kazalca nekoliko nižje korelacije, nižje vrednosti pa so tudi pri prvi meritvi po obračanju v nasprotni smeri urinega kazalca in pri tretji meritvi stoje snožno z izvzetim sluhom.
V vseh primerih bi se tudi zanesljivost nekoliko izboljšala, če bi te spremenljivke izbrisali.

6.6.2.2.
Zanesljivost meritev testov normiranih absolutnih vrednosti razlike sil med levo in desno nogo 

Iz Preglednice 27 je razvidna zanesljivost meritev pri posameznih testih ohranjanja in vzpostavljanja ravnotežja.
Testi merijo normirane absolutne vrednosti razlike sil med levo in desno nogo [N].
Za 12 meritev ohranjanja ravnotežja je bil Cronbach alfa koeficient enak 0,819, kar nam kaže visoko stopnjo zanesljivosti meritev.
Tudi za 6 meritev vzpostavljanja ravnotežja, kjer je Cronbachov alfa enak 0,719, je stopnja zanesljivosti meritev zadovoljiva.
Preverili smo tudi, koliko znaša Cronbach alfa koeficient za vse meritve skupaj in ugotovili, da le-ta znaša 0,821, kar nam kaže na visoko zanesljivost merskih postopkov.

Preglednica 27

Analiza zanesljivosti meritev testov normirane absolutne vrednosti razlike sil med levo in desno nogo.

Izračunali smo Cronbach alfa koeficient za vsako od posameznih meritev pod različnimi pogoji.
Pri ohranjanju ravnotežja se Cronbach alfa koeficient giblje med 0,712 in 0,819, le pri meritvi po obračanju v nasprotni smeri urinega kazalca je Cronbach alfa koeficient nižji, in sicer znaša 0,538.
Pri vzpostavljanju ravnotežja so mere zanesljivosti nekoliko slabše, in sicer 0,613 pri meritvi po skoku po obračanju v smeri urinega kazalca in 0,767 pri meritvi stoje snožno po skoku, kar pa je še vedno sprejemljivo.

Preglednica 28

Statistika zanesljivosti vseh meritev normirane absolutne vrednosti razlike sil med levo in desno nogo pri ohranjanju ravnotežja (Cronbach alfa = 0,819)

V Preglednici 28 vidimo, da je zanesljivost meritev normirane absolutne vrednosti razlike sil med levo in desno nogo za ohranjanje ravnotežja dobra.
Korelacija med spremenljivkami je večinoma okoli 0,50.
Nižjo korelacijo vidimo pri posameznih meritvah ohranjanja ravnotežja: druga meritev pri stoji snožno, pri kateri se Cronbach alfa ne bi izboljšal, če bi jo izbrisali; prva meritev po obračanju v smeri urinega kazalca in prva meritev po obračanju v nasprotni smeri urinega kazalca, pri katerih pa je vidno nekolikšno izboljšanje Cronbach alfa koeficienta, če bi ju izbrisali.

Preglednica 29

Statistika zanesljivosti posameznih meritev normirane absolutne vrednosti razlike sil med levo in desno nogo pri ohranjanju ravnotežja.

V Preglednici 29 je prikazana statistika zanesljivosti za posamezne meritve normirane absolutne vrednosti razlike sil med levo in desno nogo pri ohranjanju ravnotežja.
Razvidno je, da so korelacije precej različne in se gibljejo od 0,286 pa vse do 0,750.
Občutno slabša korelacija je pri meritvah stoje snožno po obračanju v nasprotni smeri urinega kazalca in ena meritev stoje snožno po obračanju v smeri urinega kazalca.
V treh primerih pride do izboljšanja Cronbach alfa koeficienta, če določeno meritev izbrišemo (ra_OsG1_LD, ra_OsSU1_LD in ra_OsNSU1_LD).

Preglednica 30

Statistika zanesljivosti vseh meritev normirane absolutne vrednosti razlike sil med levo in desno nogo pri vzpostavljanju ravnotežja (Cronbach alfa = 0,719)

V Preglednici 30 vidimo, da je zanesljivost meritev normirane absolutne vrednosti razlike sil med levo in desno nogo pri vzpostavljanju ravnotežja nekoliko nižja, kot pri ohranjanju ravnotežja, še vedno pa dovolj visoka.
Izstopa prva meritev stoje snožno po skoku (ra_Vs1_LD), ki ima nižjo skupno korelacijo, Cronbach alfa pa se nekoliko izboljša, če bi jo izbrisali.

Preglednica 31

Statistika zanesljivosti posameznih meritev normirane absolutne vrednosti razlike sil med levo in desno nogo pri vzpostavljanju ravnotežja 

V Preglednici 31 je prikazana statistika zanesljivosti za posamezne meritve normirane absolutne vrednosti razlike sil med levo in desno nogo pri vzpostavljanju ravnotežja.
Iz preglednice je razvidno, da se Cronbach alfa ne bi izboljšal, če bi katero od meritev izločili.

6.6.2.3.
Zanesljivost meritev poti SP v smeri m/l (levo-desno)

V preglednici 32 so prikazane mere zanesljivosti za meritve poti SP v smeri m/l (medialnolateralno).
Za vseh 15 meritev poti SP v smeri m/l za ohranjanje ravnotežja znaša Cronbach alfa koeficient 0,878, kar nam kaže na visoko zanesljivost meritev.
Pri meritvah vzpostavljanja ravnotežja pa smo dva sklopa meritev izločili, saj zanju ne moremo trditi, da merijo iste značilnosti in je zato vprašljiva veljavnost meritev.
Uporabili smo torej 9 meritev vzpostavljanja ravnotežja, pri katerih pa znaša Cronbach alfa koeficient nekoliko manj, in sicer 0,698.
Za vseh 24 meritev skupaj pa znaša Cronbach alfa koeficient 0,897, kar nam kaže na visoko zanesljivost merskega postopka in rezultatov.

Preglednica 32

Analiza zanesljivosti meritev poti SP v smeri m/l

Izračunali smo tudi Cronbach alfa koeficiente za vsako posamezno meritev.
Pri meritvah ohranjanja ravnotežja so za meritve stoje snožno, stoje snožno z odsotnostjo vida in stoje snožno z odsotnostjo sluha vsi koeficienti nad 0,80, za meritev stoje snožno po obračanju v smeri urinega kazalca je vrednost 0,610, za meritev stoje snožno po obračanju v nasprotni smeri urinega kazalca pa 0,688.
Pri meritvah vzpostavljanja ravnotežja pri posameznih meritvah so ocene zanesljivosti precej slabše.
Le pri meritvi stoje snožno z odsotnostjo vida znaša Cronbach alfa koeficient 0,740, pri ostalih dveh meritvah je vrednosti Cronbach alfa koeficienta pod 0,50.

Preglednica 33

Statistika zanesljivosti vseh meritev poti SP v smeri m/l za meritve ohranjanja ravnotežja (Cronbach alfa = 0,878)

V Preglednici 33 je prikazana celotna analiza zanesljivosti meritev vseh 15 spremenljivk za meritve poti SP v smeri m/l pri ohranjanju ravnotežja.
Iz preglednice je razvidno, da je korelacija med spremenljivkami v povprečju okoli 0,650.
Cronbach alfa koeficient se bistveno ne spreminja, če je katera od spremenljivk izbrisana.
Le v enem primeru bi se Cronbach alfa nekoliko izboljšal, če bi spremenljivko izločili (OsNSU1d_m/l).

Preglednica 34

Statistika zanesljivosti posameznih meritev poti SP v smeri m/l za meritve ohranjanja ravnotežja 

V Preglednici 34 je prikazana statistika zanesljivosti za posamezne meritve poti SP v smeri m/l pri ohranjanju ravnotežja.
Iz preglednice je razvidno, da so korelacije večinoma nad 0,50.
Tri meritve imajo nižjo korelacijo, in sicer druga in tretja pri stoji snožno po obračanju v smeri urinega kazalca in prva pri stoji snožno po obračanju v nasprotni smeri urinega kazalca.
Kljub temu, če bi te meritve izbrisali, bi se Cronbach alfa koeficient v enem primeru nekoliko zvišal, v dveh pa znižal.

Preglednica 35

Statistika zanesljivosti vseh meritev poti SP v smeri m/l za meritve vzpostavljanja ravnotežja (Cronbach alfa = 0,698)

V Preglednici 35 je prikazana celotna analiza zanesljivosti meritev vseh spremenljivk, ki opisujejo pot SP v smeri m/l za ohranjanje ravnotežja in smo jih obdržali v analizi.
Te spremenljivke so zadovoljile zahtevo, da imajo pri merah veljavnosti več kot 50 % pojasnjene spremenljivosti.
Iz preglednice je razvidno, da je korelacija med spremenljivkami povprečno okoli 0,50.
Slabo korelacijo lahko opazimo le pri prvi in drugi meritvi stoje snožno po skoku po motnji ravnotežnega organa v smeri urinega kazalca (0,310; 0,357).
Če bi ti dve meritvi odstranili, bi se Cronbach alfa koeficient nekoliko zvišal, vendar ne bistveno.

Preglednica 36

Statistika zanesljivosti posameznih meritev poti SP v smeri m/l za meritve vzpostavljanja ravnotežja 

V Preglednici 36 je prikazana statistika zanesljivosti za posamezne meritve poti SP v smeri m/l pri vzpostavljanju ravnotežja.
Iz preglednice je razvidno, da so korelacije nekoliko slabše pri posameznih spremenljivkah, in sicer pri VsV2d_m/l = 0,344; VsG1d_m/l = 0,250; VsG3d_m/l = 0,171, pri meritvah stoje snožno po skoku po motnji ravnotežnega organa v smeri urinega kazalca pa sta dve korelaciji slabši (VsSU1d_m/l = 0,297; VsSU2d_m/l = 0,308).
Vseeno pa je Cronbach alfa sprejemljiv.
Opazimo lahko, da bi se Cronach alfa precej izboljšal, če bi izbrisali drugo spremenljivko pri stoji snožno z izvzetim vidom in tretjo spremenljivko pri stoji snožno z izvzetim sluhom.
V ostalih primerih pa bi se precej poslabšal.

6.6.2.4.
Zanesljivost meritev poti SP v smeri a/p (naprej-nazaj)

V Preglednici 37 so prikazani rezultati zanesljivosti za meritve poti SP v smeri a/p (anteriornoposteriorno).
Pri meritvah ohranjanja ravnotežja smo dva sklopa meritev izločili, saj zanju ne moremo trditi, da merijo iste značilnosti.
Pri meritvah vzpostavljanja ravnotežja so le meritve stoje snožno z izvzetim sluhom, ki so pokazale zadovoljivo stopnjo zanesljivosti.
Uporabili smo torej 9 meritev ohranjanja ravnotežja in le 3 vzpostavljanja.
Iz preglednice je razvidno, da je pri teh testih ohranjanja ravnotežja zanesljivost slabša, saj Cronbach alfa koeficient pri 9 meritvah znaša 0,610, pri vzpostavljanju ravnotežja pa 0,422.
Za vseh 12 meritev skupaj je Cronbach alfa koeficient enak 0,616.

Preglednica 37

Analiza zanesljivosti meritev poti SP v smeri a/p

V Preglednici 38 je prikazana celotna analiza zanesljivosti meritev ohranjanja ravnotežja vseh 9 spremenljivk za meritve poti SP v smeri a/p. Iz preglednice je razvidno, da je korelacija med spremenljivkami precej različna.
Pri spremenljivki Os2d_a/p je kar 0,881, medtem ko je pri drugih treh meritvah še kar nizka (Os3d_a/p = 0,176; OsV3d_a/p = 0,123; OsNSU2d_a/p = 0,114).
Tudi, če bi katero od spremenljivk odstranili, se Cronbach alfa koeficient ne bi bistveno spremenil oziroma bi se večinoma celo poslabšal.

Preglednica 38

Statistika zanesljivosti vseh meritev poti SP v smeri a/p za meritve ohranjanja ravnotežja (Cronbach alfa = 0,610)

Preglednica 39

Statistika zanesljivosti posameznih meritev poti SP v smeri a/p za meritve ohranjanja ravnotežja 

V Preglednici 39 je prikazana statistika zanesljivosti za posamezne meritve ohranjanja ravnotežja za spremenljivke poti SP v smeri a/p. Iz preglednice je razvidno, da imajo tri spremenljivke nižjo korelacijo od ostalih.
Pri meritvah stoje snožno z izvzetim vidom sta to druga in tretja meritev (OsV2d_a/p = 0,397; OsV3d_a/p = 0,351), pri meritvah stoje snožno po motnji ravnotežnega organa v nasprotni smeri urinega kazalca pa druga meritev (OsNSU2d_a/p = 0,112).
Kljub temu so Cronbach alfa koeficienti zadovoljivo visoki.
Le v enem primeru pa bi se Cronbach alfa koeficient izboljšal, če bi spremenljivko izbrisali (OsNSU2d_a/p), povsod drugod ne bi bilo bistvene razlike ali pa bi se celo poslabšal.

Preglednica 40

Statistika zanesljivosti posameznih meritev poti SP v smeri a/p za meritve vzpostavljanja ravnotežja 

V Preglednici 40 je prikazana statistika zanesljivosti za posamezne meritve poti SP v smeri a/p pri vzpostavljanju ravnotežja.
Ker smo vse ostale meritve zaradi vprašljivosti veljavnosti meritev izločili iz nadaljnje analize, v tem sklopu ostaja le en sklop meritev.
Iz preglednice je razvidno, so korelacije v dveh primerih precej nizke.
Cronbach alfa koeficient je zadovoljivo visok glede na slabše korelacije.
Pomembno vlogo ima druga meritev, saj če jo izbrišemo, se Cronbach alfa bistveno zniža in dobi celo negativen predznak.

6.7.
Regresijska analiza 

V nadaljevanju nas zanima vpliv razlik posameznih telesnih značilnosti merjencev na različne meritve ravnotežja (odvisne spremenljivke).
Regresijske analize so bile narejene le za veljavne dejavnike ravnotežja.
Odvisne spremenljivke so pridobljene s pomočjo izračuna dejavnika iz vseh treh poskusov meritev.
Tudi tu smo se opredelili na razliko v sili med levo in desno nogo za vseh pet načinov stoje snožno za ohranjanje ter vzpostavljanje ravnotežja ter na pot SP v smeri m/l in v smeri a/p prav tako po pet meritev za ohranjanje in vzpostavljanje ravnotežja.
Uporabili smo regresijsko analizo s koračno metodo.

6.7.1.
Vpliv razlik telesnih značilnosti na razlike v sili med levo in desno nogo 

Ohranjanje ravnotežja 

Na razliko med silo leve in desne noge pri stoji snožno (REGR_r_Os), stoji snožno z izvzetim vidom (REGR_r_OsV) in stoji snožno z izvzetim sluhom (REGR_r_OsG) ne opazimo statistično značilnih vplivov posameznih neodvisnih spremenljivk.

Na spodnji preglednici (Preglednica 41) so pri razliki v sili leve in desne noge pri stoji snožno po obračanju v smeri urinega kazalca (REGR_r_OsSU) možni trije koraki neodvisnih spremenljivk, ki vplivajo na ravnotežje.
Korelacija med odvisno spremenljivko (regresija razlike v sili med levo in desno nogo pri stoji po obračanju v smeri urinega kazalca) in prvo neodvisno spremenljivko je 0,524.
S tem korakom pojasnimo 27,4 % spremenljivosti.
Korelacija med odvisno spremenljivko in drugo skupino neodvisnih spremenljivk je 0,659, pojasnimo pa 43,5 % spremenljivosti, korelacija med odvisno spremenljivko in tretjo skupino neodvisnih spremenljivk pa je kar 0,723, pojasnimo pa več kot polovico oziroma 52,3 % spremenljivosti.
Regresijski modeli so statistično značilni.
Iz preglednice pa je razvidno, da rezultate regresije najbolj pojasnjuje razlika v obsegu komolca, nato razlika v obsegu zapestja, nazadnje pa tudi razlika v širini stopal.
Beta vrednost za razliko v obsegu komolca je pozitivna in nam pove, da večja kot je razlika v obsegu komolca, večja je razlika v sili med levo in desno nogo.
Beta za drugi dve značilni neodvisni spremenljivki pa je negativna in nam pove, da večja kot je razlika tako v obsegu zapestij, kot tudi v širini stopal, manjša je razlika v sili med levo in desno nogo.

Preglednica 41

Pojasnitev razlike v sili med levo in desno nogo stoje snožno po obračanju v smeri urinega kazalca z razlikami telesnih značilnosti 

Pri analizi razlike v sili leve in desne noge pri stoji snožno po obračanju v nasprotni smeri urinega kazalca (REGR_r_OsNSU) ugotavljamo, da je korelacija med odvisno spremenljivko in neodvisno spremenljivko 0,387.
S to spremenljivko pojasnimo 15 % spremenljivosti.
Regresijski model je statistično značilen.
Iz Preglednice 42 pa je razvidno, da rezultate regresije statistično značilno pojasnjuje razlika v obsegu nadlahti (p = 0,038).
Beta koeficient je pozitiven, kar pomeni, da večja kot je razlika v obsegu nadlahti, večja je razlika v sili med levo in desno nogo.

Preglednica 42

Pojasnitev razlike v sili med levo in desno nogo stoje snožno po obračanju v nasprotni smeri urinega kazalca z razlikami telesnih značilnosti 

Vzpostavljanje ravnotežja 

Na razliko med silo leve in desne noge pri stoji snožno po skoku z izvzetim sluhom (REGR_r_VsG ) ne opazimo statistično značilnih vplivov posameznih spremenljivk.
Prav tako ne moremo potrditi značilnih neodvisnih spremenljivk pri stoji snožno po skoku po obračanju v smeri urinega kazalca (REGR_r_VsSU) in v nasprotni smeri urinega kazalca (REGR_r_VsNSU).

Preglednica 43

Pojasnitev razlike v sili med levo in desno nogo stoje snožno po skoku z razlikami telesnih značilnosti 

Korelacija med odvisno spremenljivko razlike v sili med levo in desno nogo pri stoji po skoku (REGR_r_Vs) in neodvisnimi spremenljivkami je 0,505, pojasnimo 25,5 % spremenljivosti.
Regresijski model je statistično značilen.
Iz Preglednice 43 je razvidno, da razlika v obsegu kolen statistično značilno vpliva na ravnotežje (Sig = 0,005).
Glede na negativno vrednost beta večja kot je razlika v obsegu kolen, manjša je razlika v sili med levo in desno nogo.

Preglednica 44

Pojasnitev razlike v sili med levo in desno nogo stoje snožno po skoku z izvzetim vidom z razlikami telesnih značilnosti 

V zgornji preglednici (Preglednica 44) sta po koračni metodi možna dva koraka, ki vplivata na razliko v sili med levo in desno nogo pri stoji snožno z izvzetim vidom po skoku (REGR_r_VsV).
Prvi korak ima korelacijo med odvisno spremenljivko in neodvisno spremenljivko 0,416, pojasni pa 17,3 % spremenljivosti.
Drugi korak ima 0,542 korelacije med odvisno spremenljivko in neodvisno spremenljivko, pojasni pa 29,4 % spremenljivosti.
Oba koraka sta statistično značilna.
Iz preglednice je razvidno, da na razliko v sili med levo in desno nogo po skoku z izvzetim vidom vpliva razlika v višini leve in desne rame (sig. = 0,017) ter razlika v obsegu kolen (sig. = 0,45).
Večja kot je razlika v višini leve in desne rame, manjša je razlika med silo leve in desne noge.
Enako velja tudi za drugo spremenljivko, in sicer večja kot je razlika med obsegom kolen, manjša je razlika v sili med levo in desno nogo.

6.7.2.
Vpliv razlik telesnih zančilnosti na normirane absolutne vrednosti razlike sil med levo in desno nogo 

Ohranjanje ravnotežja 

Pri analizi ohranjanja ravnotežja, kjer smo pozornost usmerili na odvisne spremenljivke normirane absolutne vrednosti razlik sil med levo in desno nogo, smo v analizo vključili le spremenljivke, pri katerih je pri analizi veljavnosti meritev prvi dejavnik potrdil več kot 50 % spremenljivosti.
Zaradi tega razloga regresijske analize normirane absolutne vrednosti razlike sil med levo in desno nogo pri stoji snožno z izvzetim vidom (REGR_ra_OsV) nismo izvajali.

Na normirane absolutne vrednosti razlike sil med levo in desno nogo pri stoji snožno (REGR_ra_Os) ne opazimo statistično značilnih vplivov posameznih neodvisnih spremenljivk.

Preglednica 45

Pojasnitev normirane absolutne vrednosti razlike sil med levo in desno nogo stoje snožno z izvzetim sluhom z razlikami telesnih značilnosti 

Pri analizi normirane absolutne vrednosti razlike sil med levo in desno nogo pri stoji snožno z izvzetim sluhom (REGR_ra_OsG) ugotavljamo, da je korelacija med odvisno spremenljivko in neodvisno spremenljivko 0,449.
S to spremenljivko pojasnimo 20,1 % spremenljivosti.
Regresijski model je statistično značilen.
Iz Preglednice 45 pa je razvidno, da rezultate regresije statistično značilno pojasnjuje razlika v širini stopal (p = 0,015).
Beta koeficient je negativen, kar pomeni, da manjša kot je razlika v širini stopal, večja je normirana absolutna vrednost razlike sil med levo in desno nogo.

Preglednica 46

Pojasnitev normirane absolutne vrednosti razlike sil med levo in desno nogo stoje snožno po obračanju v smeri urinega kazalca z razlikami telesnih značilnosti 

Pri analizi normirane absolutne vrednosti razlike sil med levo in desno nogo pri stoji snožno po obračanju v smeri urinega kazalca (REGR_ra_OsSU) ugotavljamo, da je korelacija med odvisno spremenljivko in neodvisno spremenljivko 0,449.
S to spremenljivko pojasnimo 20,2 % spremenljivosti.
Regresijski model je statistično značilen.
Iz Preglednice 46 pa je razvidno, da rezultate regresije statistično značilno pojasnjuje razlika v obsegu komolca (p = 0,014).
Beta koeficient je pozitiven, kar pomeni, da večja kot je razlika v obsegu komolca, večja je normirana absolutna vrednost razlike sil med levo in desno nogo.

Preglednica 47

Pojasnitev normirane absolutne vrednosti razlike sil med levo in desno nogo stoje snožno po obračanju v nasprotni smeri urinega kazalca z razlikami telesnih značilnosti 

Pri analizi normirane absolutne vrednosti razlike sil med levo in desno nogo pri stoji snožno po obračanju v nasprotni smeri urinega kazalca (REGR_ra_OsNSU) ugotavljamo, da je korelacija med odvisno spremenljivko in neodvisno spremenljivko 0,455.
S to spremenljivko pojasnimo 20,7 % spremenljivosti.
Regresijski model je statistično značilen.
Iz Preglednice 47 pa je razvidno, da rezultate regresije statistično značilno pojasnjuje razlika v obsegu kolen (p = 0,013).
Beta koeficient je negativen, kar pomeni, da večja kot je razlika v obsegu kolen, manjša je normirana absolutna vrednost razlike sil med levo in desno nogo.

Vzpostavljanje ravnotežja 

Pri analizi vzpostavljanja ravnotežja, kjer smo pozornost usmerili na odvisne spremenljivke normirane absolutne vrednosti razlike sil med levo in desno nogo, smo tri spremenljivke izločili, saj pri analizi veljavnosti meritev prvi dejavnik pri teh spremenljivkah ni potrdil več kot 50 % spremenljivosti.
Te spremenljivke so:

* normirane absolutne vrednosti razlike sil med levo in desno nogo pri stoji snožno z izvzetim vidom po skoku (REGR_ra_VsV),

* normirane absolutne vrednosti razlike sil med levo in desno nogo pri stoji snožno z izvzetim sluhom po skoku (REGR_ra_VsG) in

* normirane absolutne vrednosti razlike sil med levo in desno nogo pri stoji snožno po skoku po obračanju v nasprotni smeri urinega kazalca (REGR_ra_VsNSU).

Za normirane absolutne vrednosti razlike sil med levo in desno nogo pri stoji snožno po skoku (REGR_ra_Vs) ne opazimo statistično značilnih vplivov posameznih spremenljivk.

Na Preglednici 48 vidimo, da so pri normiranih absolutnih vrednostih razlike sil med levo in desno nogo pri stoji snožno po obračanju v nasprotni smeri urinega kazalca (REGR_ra_OsNSU) možni štirje koraki neodvisnih spremenljivk, ki vplivajo na ravnotežje.
Korelacija med odvisno spremenljivko (regresija normirane absolutne vrednosti razlike sil med levo in desno nogo pri stoji po obračanju v nasprotni smeri urinega kazalca) in prvo neodvisno spremenljivko je 0,450.
S tem korakom pojasnimo 20,2 % spremenljivosti.
Korelacija med odvisno spremenljivko in drugo skupino neodvisnih spremenljivk je višja in sicer 0,598, pojasnimo pa 35,7 % spremenljivosti, korelacija med odvisno spremenljivko in tretjo skupino neodvisnih spremenljivk je 0,695, pojasnimo pa 48,3 % spremenljivosti.
Korelacija med odvisno spremenljivko in četrto skupino neodvisnih spremenljivk pa je kar 0,765, pojasnimo pa več kot polovico oziroma 58,5 % spremenljivosti.
Regresijski modeli so statistično značilni.
Iz preglednice je razvidno, da rezultate regresije najbolj pojasnjuje razlika v obsegu kolen, nato razlika v površini stopal, razlika v obsegu komolcev, nazadnje pa tudi razlika v obsegu stegen.
Beta vrednost za prvi dve značilni neodvisni spremenljivki je negativna in nam pove, da večja kot je razlika v obsegu kolen in razlika v površini stopal, manjša je normirana absolutna vrednost razlike sil med levo in desno nogo.
Beta za drugi dve značilni neodvisni spremenljivki pa je pozitivna in nam pove, da večja kot je razlika tako v obsegu komolcev kot tudi v obsegu stegen, večja je normirana absolutna vrednost razlike sil med levo in desno nogo.

Preglednica 48

Pojasnitev normirane absolutne vrednosti razlike sil med levo in desno nogo stoje snožno po obračanju v nasprotni smeri urinega kazalca z razlikami telesnih značilnosti 

6.7.3.
Vpliv razlik telesnih značilnosti na pot SP v smeri m/l

Ohranjanje ravnotežja 

Na pot SP v smeri m/l ne vpliva nobena od neodvisnih spremenljivk pri stoji snožno (REGR_Os_dm/l) ter pri stoji snožno z izvzetim sluhom (REGR_OsG_dm/l).

Pri analizi poti SP v smeri m/l pri stoji snožno z izvzetim vidom (REGR_OsV_dm/l) opazimo eno spremenljivko, ki vpliva na pot.
Korelacija med odvisno in neodvisno spremenljivko je 0,408, pojasnimo pa 16,6 % spremenljivosti.
Iz Preglednice 49 je razvidno, da na pot SP pri stoji snožno z izvzetim vidom vpliva razlika v obsegu nadlahti med levo in desno roko (Sig. = 0,028).
Večja kot je razlika v obsegu nadlahti, krajša je pot SP v smeri m/l.

Preglednica 49

Pojasnitev poti SP v smeri m/l stoje snožno z izvzetim vidom z razlikami telesnih značilnosti 

Pri stoji snožno po obračanju v smeri urinega kazalca (REGR_OsSU_dm/l) za pot SP v smeri m/l so možni trije koraki.
Korelacija med odvisno spremenljivko in neodvisno spremenljivko pri prvem koraku je 0,426, z njim pojasnimo 18,2 % spremenljivosti, pri drugem koraku je korelacija 0,580, z njim pojasnimo kar 33,7 % spremenljivosti, pri tretjem koraku pa je korelacija 0,666, pojasnimo pa kar 44,4 % spremenljivosti.
Iz Preglednice 50 je razvidno, da na pot SP v smeri m/l pri stoji snožno po obračanju v smeri urinega kazalca vpliva razlika v višini ramen (Sig. = 0,002), razlika v pusti masi rok (Sig. = 0,013) in tudi razlika v pusti masi nog (Sig. = 0,037).
Za razliko v višini ramen in razliko v pusti masi nog je značilno, da večja kot je razlika, daljša je pot SP v smeri m/l. Za razliko v pusti masi rok pa je značilno, da večja kot je razlika, krajša je pot SP v smeri m/l.

Preglednica 50

Pojasnitev poti SP v smeri m/l stoje snožno po obračanju v smeri urinega kazalca z razlikami telesnih značilnosti 

Pri stoji snožno po obračanju v nasprotni smeri urinega kazalca (REGR_OsNSU_dm/l) na pot SP v smeri m/l vpliva ena neodvisna spremenljivka (Preglednica 51).
Korelacija med odvisno in neodvisno spremenljivko je 0,401, z njo pa pojasnimo 16,1 % spremenljivosti.
Neodvisna spremenljivka, ki vpliva na pot SP v smeri m/l po obračanju v nasprotni smeri urinega kazalca, je razlika v obsegu nadlahti (Sig. = 0,031).
Večja kot je razlika v obsegu nadlahti, krajša je pot SP v smeri m/l.

Preglednica 51

Pojasnitev poti SP v smeri m/l stoje snožno po obračanju v nasprotni smeri urinega kazalca z razlikami telesnih značilnosti 

Vzpostavljanje ravnotežja 

Pri analizi vzpostavljanja ravnotežja, kjer smo pozornost usmerili na odvisne spremenljivke poti SP v smeri m/l, smo v analizo vključili le spremenljivke, pri katerih je pri analizi veljavnosti meritev prvi dejavnik potrdil več kot 50 % spremenljivosti.

Regresijske analize poti SP v smeri m/l pri stoji snožno po skoku (REGR_Vs_dm/l) in pri stoji snožno po skoku po obračanju v nasprotni smeri urinega kazalca (REGR_VsNSU_dm/l) iz zgoraj navedenih razlogov nismo izvajali.

Na Preglednici 52 vidimo, da pri regresijski analizi poti SP v smeri m/l pri stoji snožno po skoku z izvzetim vidom (REGR_VsV_dm/l) s koračno metodo dobimo dva koraka neodvisnih spremenljivk, ki vplivata nanj.
Prvi korak ima korelacijo 0,402, z njim pojasnimo 16,2 % spremenljivosti, drugi korak pa ima 0,545 koeficient korelacije, pojasni pa 29,7 % spremenljivosti.
Na pot SP v smeri m/l vplivata dve spremenljivki, in sicer razlika v dolžini stopal (Sig. = 0,01) ter razlika v višini ramen (Sig. = 0,034).
Za obe spremenljivki velja, da večja kot je razlika, tako pri dolžini stopal kot tudi pri višini ramen, daljša je pot SP v smeri m/l, kar je razvidno iz beta koeficienta.

Preglednica 52

Pojasnitev poti SP v smeri m/l stoje snožno z izvzetim vidom po skoku z razlikami telesnih značilnosti 

Pri stoji snožno z izvzetim sluhom po skoku (REGR_VsG_dm/l) na pot SP v smeri m/l vpliva ena neodvisna spremenljivka (Preglednica 53).
Korelacija med odvisno in neodvisno spremenljivko je 0,432, z njo pa pojasnimo 18,7 % spremenljivosti.
Neodvisna spremenljivka, ki vpliva na pot SP v smeri m/l pri stoji z izvzetim sluhom po skoku, je razlika v pusti masi nog (Sig. = 0,019).
Večja kot je razlika v pusti masi nog, daljša je pot SP v smeri m/l.

Preglednica 53

Pojasnitev poti SP v smeri m/l stoje snožno z izvzetim sluhom po skoku z razlikami telesnih značilnosti 

Pri stoji snožno po skoku po obračanju v smeri urinega kazalca (REGR_VsSU_dm/l) na pot SP v smeri m/l vpliva ena neodvisna spremenljivka (Preglednica 54).
Korelacija med odvisno in neodvisno spremenljivko je 0,379, z njo pa pojasnimo 14,4 % spremenljivosti.
Neodvisna spremenljivka, ki vpliva na pot SP v smeri m/l pri stoji po skoku po obračanju v smeri urinega kazalca, je razlika v višini ramen (sig. = 0,042).
Večja kot je razlika v višini ramen, daljša je pot SP v smeri m/l.

Preglednica 54

Pojasnitev poti SP v smeri m/l stoje snožno po skoku po obračanju v smeri urinega kazalca z razlikami telesnih značilnosti 

6.7.4.
Vpliv razlik telesnih značilnosti na pot SP v smeri a/p

Ohranjanje ravnotežja 

Regresijske analize poti SP v smeri a/p pri stoji snožno z izvzetim sluhom (REGR_OsG_da/p) in pri stoji snožno po skoku po obračanju v smeri urinega kazalca (REGR_OsSU_da/p) zaradi vprašljivosti veljavnosti meritev nismo izvajali.

Preglednica 55

Pojasnitev poti SP v smeri a/p stoje snožno z razlikami telesnih značilnosti 

Pri analizi poti SP v smeri a/p pri stoji snožno (REGR_Os_da/p) opazimo eno spremenljivko, ki vpliva na pot SP v smeri a/p (Preglednica 55).
Korelacija med odvisno in neodvisno spremenljivko je 0,372, pojasnimo pa 13,9 % spremenljivosti.
Iz preglednice je razvidno, da na pot SP v smeri a/p pri stoji snožno z izvzetim vidom vpliva razlika v višini leve in desne rame (sig. = 0,047).
Večja kot je razlika v višini ramen, krajša je pot SP v smeri a/p.

Preglednica 56

Pojasnitev poti SP v smeri a/p stoje snožno z izvzetim vidom z razlikami telesnih značilnosti 

Pri analizi poti SP v smeri a/p pri stoji snožno z izvzetim vidom (REGR_OsV_da/p) sta dva značilna koraka neodvisnih spremenljivk, ki vplivata na pot.
Iz Preglednice 56 je razvidno, da je korelacija med odvisno in neodvisno spremenljivko v prvem koraku 0,478, pojasnimo pa 22,8 % spremenljivosti.
Pri drugem koraku je korelacijski koeficient 0,587, procent pojasnjene spremenljivosti pa 34,4 %.
Na pot SP v smeri a/p pri stoji snožno z izvzetim vidom vpliva razlika v višini ramen (Sig. = 0,014) in razlika v dolžini stopal (Sig. = 0,041).
Večja kot je razlika v višini ramen, krajša je pot SP v smeri a/p, vendar večja kot je razlika v dolžini stopal, daljša je pot SP v smeri a/p.

Preglednica 57

Pojasnitev poti SP v smeri a/p stoje snožno po obračanju v nasprotni smeri urinega kazalca z razlikami telesnih značilnosti 

Pri stoji snožno po obračanju v nasprotni smeri urinega kazalca (REGR_OsNSU_da/p) na pot SP v smeri a/p vpliva le ena neodvisna spremenljivka (Preglednica 57).
Korelacija med odvisno in neodvisno spremenljivko je 0,495, z njo pa pojasnimo 24,5 % spremenljivosti.
Neodvisna spremenljivka, ki vpliva na pot SP v smeri a/p pri stoji snožno po obračanju v nasprotni smeri urinega kazalca, je razlika v dolžini stopal (Sig. = 0,006).
Večja kot je razlika v dolžini stopal, daljša je pot SP v smeri a/p.

Vzpostavljanje ravnotežja 

Iz analize smo izločili štiri odvisne spremenljivke, saj smo pri analizi veljavnosti ugotovili, da prvi dejavnik ne pojasni 50 % spremenljivosti in je zaradi tega vprašljiva veljavnost meritev:

* skok, stoja snožno (REGR_Vs_da/p),

* skok, stoja snožno z izvzetim vidom (REGR_VsV_da/p),

* skok, stoja snožno po obračanju v smeri urinega kazalca (REGR_VsSU_da/p),

* skok, stoja snožno v nasprotni smeri urinega kazalca (REGR_VsNSU_da/p).

Pri stoji snožno po skoku z izvzetim sluhom (REGR_VsG_da/p) pa ne vpliva nobena od neodvisnih spremenljivk na pot SP v smeri a/p pri vzpostavljanju ravnotežja.

6.7.5.
Spremenljivke z značilnim vplivom na ravnotežje 

V Preglednicah 58 in 59 so predstavljane vse razlike telesnih značilnosti, ki imajo vpliv na ohranjanje in vzpostavljanje ravnotežja.
Spremenljivke so razporejene v štiri stolpce glede na to, na kakšen način je bilo opredeljeno ohranjanje oziroma vzpostavljanje ravnotežja ter v pet vrstic glede na vrsto meritve.

Preglednica 58

Spremenljivke z značilnim vplivom na ohranjanje ravnotežja 

Preglednica 59

Spremenljivke z značilnim vplivom na vzpostavljanje ravnotežja 

6.7.6.
Z-test razlik med korelacijskimi koeficienti 

Ker nas je v raziskavi zanimalo tudi, kakšne so razlike med rezultati obračanja v smeri urinega kazalca in v nasprotni smeri, smo naredili test razlik med korelacijskimi koeficienti ene in druge multiple korelacije in izračunali Z vrednosti.

Korelacijske vrednosti – r smo s pomočjo Fisherjeve transformacije spremenili v vrednosti Zr (Preglednica 60).
Vrednosti smo spremenili po veljavni preglednici (Sagadin, 2003, str. 448).
Razlike smo sprejeli kot pomembne, kjer je vrednost Z1 večja od teoretične vrednosti Zteor. = 1,96.
Korelacijske koeficiente smo pridobili iz preglednic regresijskih modelov (Preglednica 41–57).
Kjer pa podatkov nismo imeli, ker nobena od neodvisnih spremenljivk ni vplivala na ravnotežje, smo s pomočjo korelacijske preglednice (Sperman) pridobili koeficiente korelacij.

Preglednica 60

Fisherjeva transformacija korelacijskih vrednosti posamezne meritve

V Preglednici 61 so prikazani rezultati Z-testa razlik med korelacijskimi koeficienti vseh meritev obračanja v smeri urinega kazalca in nasprotni smeri urinega kazalca.
Iz rezultatov je razvidno, da ni statističnih razlik med meritvama pri nobeni od mer ravnotežja, saj Z vrednost nikjer ne preseže teoretične Z vrednosti 1,96.

Preglednica 61

Rezultati Z-testa razlik med rezultati obračanja v smeri urinega kazalca in v nasprotni smeri

V Preglednici 62 so prikazani rezultati Z-testa razlik med korelacijskimi koeficienti vseh meritev ohranjanja in vzpostavljanja ravnotežja.
Iz preglednice je razvidno, da je pri vsakem od pogojev meritev statistično značilna razlika med rezultati ohranjanja in vzpostavljanja ravnotežja, le pri rezultatih, pri katerih imamo izvzet sluh, ni statistično značilnih razlik.
Pri meritvah stoje snožno, kjer imamo na voljo vsa čutna zaznavanja, opazimo razliko pri rezultatih v poti SP v smeri m/l med ohranjanjem in vzpostavljanjem ravnotežja.
Pri meritvah stoje z izvzetim vidom, stoje po obračanju v smeri urinega kazalca in stoje po obračanju v nasprotni smeri urinega kazalca pa so statistično značilne razlike pri podatkih razlike v sili med levo in desno nogo.
Zaradi vprašljive veljavnosti meritev nimamo podatkov za rezultate poti SP v smeri a/p.

Preglednica 62

Rezultati Z-testa razlik med rezultati ohranjanja in vzpostavljanja ravnotežja za posamezno meritev

7. RAZPRAVA

Ravnotežje je zelo posebna gibalna lastnost, ki je odvisna od naloge, ki jo izvajamo in od merilnega postopka, s katerim merimo (Tsigilis, Zachopoulou in Mavridis, 2001).
Winter (1995) pravi, da je ravnotežje splošen izraz, ki opisuje dinamiko drže telesa, da prepreči padec.
Ravnotežje je sposobnost vzdrževanja masnega središča s čim manjšimi nihanji znotraj podporne površine (Horak, 1987).
Podporna površina človeka je določena s položajem stopal in vključuje območje pod in med stopali (Hochmuth, 1984; O’Sullivan in Schmitz, 2001).
Podporni kot pa je kot, ki je odvisen od velikosti podporne površine in višine težišča telesa (Marinšek, 2007).
Enoka (1994) trdi, da je človek v pokončni drži v ravnovesnem položaju, dokler vektor sile centralnega težišča telesa ostane znotraj meja podporne površine in ostane stalen, dokler se lahko z mišično-skeletnim sistemom prilagaja motnjam in se vrača v stanje ravnovesja.
Winter (1995) držo definira kot kotno mero, ki opisuje sorazmerno usmerjenost vsakega telesnega dela glede na gravitacijski vektor.
Ko je masno središče telesa postavljeno nad podporno površino in je usklajeno središčem pritiska, telo doseže ravnovesje navpične drže (Shumway-Cook in Woolacott, 2007; Winter, 1995).

Telesna drža in ravnotežje morata biti nadzorovana ves čas, saj je pokončni položaj človeka nestabilni sistem (Winter, 1995).
Človeško telo ima za nadzor telesne drže specializiran sistem, tako imenovani nadzorni sistem, ki ga sestavljajo čutni sistem za zaznavo položaja telesa, centralni živčni sistem, ki obdela podatke, prejete iz čutnega sistema, in gibalni sistem, ki izvršuje gibalne naloge (Horak, Nasher in Diener, 1990; O’Sullivan in Schmitz, 2001).
Čutni sistem je sestavljen iz vidnih, ravnotežnih in telesno-čutnih sestavih delov, ki usklajujejo podatke položaja telesa glede na težnost, okolje in pozicijo delov telesa v medsebojni povezavi (Sihvonen, 2004).

Namen doktorskega dela je bil ugotoviti, ali simetrija telesa vpliva na ohranjanje ravnotežja pri različnih pogojih.
Zanimalo nas je, ali simetrija telesa vpliva na stojo, kjer imamo na razpolago vsa čutila, na stojo brez vida, na stojo brez sluha ter na stojo po motenju ravnotežnega organa s pomočjo obračanja telesa v sedu v smeri urinega kazalca ter v nasprotni smeri.
Raziskovali smo ali ima simetrija telesa vpliv na razliko v sili med levo in desno nogo in ali ima vpliv na ohranjanje ravnotežja v smeri levo-desno ter v smeri naprej-nazaj.

Prav tako nas je zanimalo, ali simetrija telesa vpliva na vzpostavljanje ravnotežja.
Da je prišlo do vzpostavljanja ravnotežja, so merjenci izvedli skok s 25 cm visokega podstavka.
Tudi pri vzpostavljanju ravnotežja smo ugotavljali, ali vpliva simetrija telesa na stojo, na stojo z izvzetim vidom, na stojo z izvzetim sluhom ter na stojo po motenju ravnotežnega organa s pomočjo obračanja v smeri urinega in v nasprotni smeri urinega kazalca.
Vse meritve so bile opravljene po skoku.
Zanimalo nas je, ali ima simetrija telesa vpliv na razliko v sili med levo in desno nogo pri vzpostavljanju ravnotežja in ali ima vpliv na vzpostavljanje ravnotežja v smeri levo-desno ter v smeri naprej-nazaj.

7.1.
Telesne značilnosti merjencev

Glede na rezultate opisne statistike ugotavljamo, da so v raziskavo vključeni povprečno veliki in težki merjenci in so v skladu s predhodnimi meritvami (Popović, Bjelica, Jakšić in Hadžić, 2014) glede na primerljivo generacijo študentov.
Prav tako ugotavljamo, da sta višina in telesna masa merjencev normalno porazdeljeni.

Ključni podatki za raziskavo so telesne značilnosti merjencev.
Da smo lahko ugotavljali, ali simetrija telesa vpliva na ravnotežje, smo najprej morali pregledati telesne vrednosti merjencev.
Meritve telesnih značilnosti smo opravili z napravo InBody 720, 3D čitalcem (NX-16 3D Body Scanner), naredili pa smo tudi meritve in odtise stopal, s čimer smo pridobili podatke o dolžini, širini in ploskosti podplata po Clarkovi metodi ter površini odtisa.

Vse spremenljivke razlik med levo in desno stranjo telesa imajo normalno porazdelitev.
Za tri spremenljivke smo uporabili Wilcoxon signed-rank test, ki prav tako kaže na normalno porazdelitev.
Te tri spremenljivke so razlika med levim in desnim obsegom meč, razlika med levim in desnim obsegom komolca ter razlika med levim in desnim obsegom podlahti.

Rezultati parnega t-testa so pokazali, da razlike v telesnih značilnostih med levo in desno stranjo telesa merjencev so, kar je v skladu s predhodnimi raziskavami, ki pravijo, da so asimetrije telesa pri športnikih značilne (Dorado idr., 2002; Auerbach in Ruff 2006; Starosta, 1990).
Statistično značilne razlike, ki smo jih preverili z dvosmernim parnim t-testom, so med levo in desno višino ramen, med levim in desnim obsegom podlahti in med levim in desnim obsegom kolen.
Glede na to, da so vsi merjenci razen enega v dodatnem vprašalniku, ki smo ga pripravili, obkrožili, da je njihova prevladujoča roka desna, smo se odločili, da upoštevamo še enosmerni parni t-test.
Merjenca, ki ima prevladujočo levo roko, smo iz tega dela raziskave izločili.
Rezultati so pokazali, da so statistično značilne razlike tudi med levo in desno pusto maso rok, med levim in desnim obsegom zapestij ter med levim in desnim obsegom meč.

V preteklih raziskavah je bilo ugotovljeno, da so opazne večje razlike leve in desne strani telesa v mehkih tkivih kot pri meritvah razlik v okostju (Van Dusen, 1939; Chhibber in Singh, 1970; Kimura in Asaeda, 1974 objavljeno v Krzykała, 2012).

Štiri spremenljivke od vseh uporabljenih spremenljivk telesnih značilnosti so takšne, za katere bi lahko trdili, da spadajo med mehka tkiva.
To so obseg nadlahti, obseg podlahti, obseg stegen in obseg meč.
Rezultati kažejo, da imata dve od teh značilne razlike, to sta obseg podlahti in obseg meč, medtem ko obseg nadlahti in obseg stegen ne kažeta značilnih razlik.

Tipične spremenljivke, ki kažejo razlike v okostju, pa so višina ramen, obseg kolen, obseg komolcev, obseg zapestij pa tudi širina in dolžina stopal.
Od teh so štiri spremenljivke, kjer so dokazane statistične razlike, in sicer višina ramen, obseg zapestij, obseg kolen ter dolžina stopal.

V našem primeru imamo torej več spremenljivk, ki nakazujejo na razliko v okostju.
Ker imamo opravka s športniki, lahko sklepamo, da je na njihove sedanje telesne značilnosti vplivala športna vadba že v času rasti in razvoja.
Z vadbo namreč vplivamo na razvoj telesa.
V raziskavi (Malina, 1979 objavljeno v Krzykała, 2012) je navedeno, da vseživljenjska prevlada ene okončine v športu in prav tako tudi usmerjenost k obračanju v eno smer pri obračanju skozi dolžinsko os, lahko privede do asimetrij, ki so opazne pri telesnih značilnostih in lahko tudi vplivajo pri športnih tekmovanjih.
Odziv telesa na spodbujanje z vadbo je odvisen od časa, trajanja in intenzivnosti vadbe.

Nekatere študije pravijo, da so simetrije telesa bolj značilne za zgornje okončine v primerjavi s spodnjimi, desna stran telesa pa naj bi bila večja kot leva (Munter, 1936; Tomkinson idr., 2003; Malina in Buschang, 2004; Ulijaszek in Mascie-Taylor, 2005 objavljeno v Krzykała, 2012).
V naši raziskavi imamo šest spremenljivk, ki opisujejo zgornji del telesa, in osem, ki opisujejo spodnji del telesa.
Od teh je pri štirih spremenljivkah zgornjega dela telesa statistično značilna razlika (66,67 %) in le pri treh spodnjega dela telesa (37,5 %).
Glede na aritmetične sredine razlik med levo in desno stranjo telesa, lahko potrdimo, da je naša raziskava v skladu s predhodnimi rezultati.
Desna stran telesa je povprečno večja, saj ima 9 spremenljivk negativen predznak (64,29 %), 5 pa pozitiven (35,71 %).

Glede na dvosmerni parni t-test lahko trdimo, da tri spremenljivke kažejo na statistično značilne razlike merjencev.
To so višina ramen, obseg podlahti ter obseg kolen.
Glede na značilno razliko v višini ramen lahko zaključimo, da imajo merjenci tudi asimetrično telesno držo, saj imajo višje desno ramo in nižje levo.
Enako velja tudi za podlaht in kolena, kjer je značilno, da imajo merjenci večji obseg desne podlahti in desnega kolena.

Položaj ramenskega sklepa je odvisen od položaja lopatic na prsnem košu.
Pri izraziti prevladi ene roke pride do spuščenega ramena na strani prevladujoče roke, lahko pa se zaradi skrajšanih dvigovalcev (elevatorjev) lopatice pojavi dvignjena rama (Povzeto po Jakovljevid, Kacin in Puh, 2003; Herman, Antolič, Pavlovčič in Srakar, 2006 objavljeno v Tratnik, 2010).

Obstajajo pa tudi drugi primeri napačne ukrivljenosti hrbtenice.
Eden od razlogov so stranske krivine hrbtenice, ki jih ne smemo zamenjevati s skoliozami.
Pri stranskih krivinah ni prisotnih sprememb v obliki vretenc, skazitev reber ali obračanj vretenc in jih lahko zavestno popravimo.
Vzrok za stranske krivine so lahko različne dolžine udov, pri čemer se medenica nagne v stran krajšega uda, v isto stran pa je nagnjena tudi izbočena stran krivine.
Skolioza pa je najpogostejša skazitev hrbtenice, pri kateri so značilna obračanja vretenc okrog svoje osi in nastanejo iz neznanega razloga.
Obrnjeno vretence v prsnem delu potegne za sabo rebra in povzroči skazitev prsnega koša, ki je v prečni ravnini vidna kot grba.
Lopatica je na izbočeni strani dvignjena, zgornji ud nekoliko odstopa od bokov, na nasprotni strani pa se zgornji ud naslanja na bok (Povzeto po Jakovljevid, Kacin in Puh, 2003; Herman, Antolič, Pavlovčič in Srakar, 2006 objavljeno v Tratnik, 2010).

Naredili smo tudi analizo prevladujoče noge.
Glede na silo leve in desne noge smo lahko ugotovili na katero nogo merjenci v večji meri razporejajo silo teže oziroma katera noga je podporna in katera manipulativna.
Pri meritvah stoje snožno, stoje snožno z izvzetim vidom in stoje snožno z izvzetim sluhom pri ohranjanju ravnotežja smo za vsako nogo sešteli vse podatke sile v 30 sekundah.
Podatek, ki smo ga pridobili prikazuje na kateri nogi je merjenec imel v času meritve večjo silo teže.
Tisto nogo, na kateri je merjenec v teh 9 meritvah večkrat imel večjo skupno silo teže, smo določili za podporno nogo.
Ugotovili smo, da rezultati kažejo v nasprotju z odgovori merjencev, ki pravijo, da imajo le 3 merjenci desno nogo podporno nogo.
Glede na rezultate ima 16 merjencev podporno nogo levo, kar predstavlja 55,2 %, desno podporno nogo ima 10 merjencev, kar predstavlja 34,5 %, 3 merjenci, kar je 10,3 %, pa silo teže razporejajo približno enako na obe nogi.

Opažene asimetrije telesa kljub vsemu niso zelo velike in za normalno življenje se zdijo, da niso pomembne.
Vseeno pa opažamo, da so pomembne pri razporeditvi sile teže na vsako nogo.
V skladu z razlikami v telesni drži, kjer je desno ramo višje od levega, je tudi pričakovano, da bo sila telesa bolj razporejena na levo nogo.
V povprečju je to majhna količina sile, vendar se med merjenci zelo razlikuje.
Kljub raziskavi (Šarabon idr., 2005), ki pravi, da so telesne dvostranske asimetrije značilne za športnike, ki se ukvarjajo z enostranskimi športi, rezultati te študije kažejo na to, da so tudi za športnike, ki se ukvarjajo s splošno športno dejavnostjo (rekreativna raven), značilne asimetrije telesa.

7.2.
Opisna statistika razlik v sili med levo in desno nogo in poti SP

Pri pregledu osnovne statistike spremenljivk razlike v sili med levo in desno nogo smo ugotovili, da ima večina spremenljivk pozitiven predznak, kar kaže na to, da se merjenci povprečno bolj naslanjajo na levo kot na desno nogo, kar pa je tudi v skladu s predhodnimi ugotovitvami (Sadeghi idr., 2000 objavljeno v Seeley, Umberger, in Shapiro, 2008), ki pravijo, da ne prevladujoča noga sprejema večji delež podpore.
Prevladujoča noga pa prispeva več k pogonski moči.

Pri pregledu opisne statistike razlik v sili med levo in desno nogo (Preglednica 3) opažamo manjše razlike med aritmetičnimi sredinami treh spremenljivk stoje snožno in treh spremenljivk stoje snožno z izvzetim sluhom.
Večje pa med aritmetičnimi sredinami treh spremenljivk stoje snožno z izvzetim vidom.
Iz tega lahko sklepamo, da je stoja snožno in stoja snožno z izvzetim sluhom človeku bolj naravna in se človeško telo na takšno stanje odziva naučeno in vedno približno na enak način, medtem ko je stoja snožno z izvzetim vidom že bolj zahtevna in se telo v vsakem poskusu različno odzove.
Vse kaže na to, da vid veliko prispeva k ohranjanju ravnotežja.
Z rezultati raziskave smo tudi podvomili v trditev (Peterka, 2002), da vid k ohranjanju ravnotežja prispeva le 10 %.

Pri pregledu rezultatov za meritve po motnji ravnotežnega organa pa ugotavljamo, da so razlike v sili med levo in desno nogo pri stoji snožno po motenju ravnotežnega organa v smeri urinega kazalca veliko bolj stalne kot v nasprotni smeri urinega kazalca.
Aritmetične sredine razlik v sili po obračanju v smeri urinega kazalca so pri vseh treh meritvah približno enake, vedno pa je sila večja na levi nogi.
Aritmetične sredine razlik v sili po obračanju v nasprotni smeri urinega kazalca so precej različne.
Večja sila je razporejena na desno nogo.
Iz tega sklepamo, da je bila merjencem prednostna smer obračanja v smeri urinega kazalca.
Vsi, z izjemo enega merjenca, imajo prevladujočo desno roko.
Vse kaže, da so povezave med prednostno smerjo obračanja in prevladujočo roko, kljub temu da je več merjencev zatrdilo, da se lažje obračajo v levo smer.

Rezultati prenašanja sile teže na desno oziroma levo nogo pa so smiselni, saj se pri obračanju v smeri urinega kazalca vrtimo v desno in se zato, ko se ustavimo, nagonsko upiramo v nasprotno smer, na koncu obrata torej v levo in obratno, pri obračanju v nasprotni smeri urinega kazalca se vrtimo v levo, ko se ustavimo, pa nas vleče v desno.

V ravnotežnem organu so trije polkrožni kanali, ki dajejo občutek obračanja.
Ko se glava vrti, vztrajnostna sila tekočino v polkrožnih kanalih odbija od vršičkov sprejemnikov, razvrščenih v kanalih, ki uravnavajo proženje dovodnih živcev (Day in Fitzpatrick, 2005).
Na začetku obračanja vztrajnost endolimfne tekočine v vodoravnih polkrožnih kanalih upogne dlačice v kanalih v nasprotno smer obračanja glave.
Ko se vrteči stol nenadoma ustavi, bo tok še naprej upogibal dlačice v kanalih, tokrat v isto smer obračanja glave, četudi ni več obračanja in je glava pri miru (Tsang in Hui-Chan, 2006), imamo še vedno občutek vrtenja, čeprav je telo pri miru, zato nas zanaša.

Za opisne statistike razlik med levo in desno nogo pri vzpostavljanju ravnotežja (Preglednica 4) opažamo, da so aritmetične sredine razlik v sili manjše kot pri meritvah ohranjanja ravnotežja.
Prav tako so tudi pri stoji snožno in stoji snožno z izvzetim sluhom manjše razlike med aritmetičnimi sredinami treh meritev, medtem ko pri rezultatih razlike v sili med levo in desno nogo pri stoji snožno z izvzetim vidom opažamo veliko večja odstopanja.
Velika odstopanja pa opažamo tudi za aritmetične sredine razlike v sili med levo in desno nogo pri stoji snožno po obračanju v smeri urinega kazalca.

Še vedno ima več meritev aritmetično sredino s pozitivnim predznakom z izjemo meritve vzpostavljanja ravnotežja po motenju ravnotežnega organa v nasprotni smeri urinega kazalca, kjer je povprečno večja sila merjencev na desni nogi.

Podatki pa nam kažejo tudi na to, da se človeško telo z več poskusi bolje odziva na dano nalogo. ri večini meritev namreč ugotavljamo, da se standardni odklon pri vsaki naslednji meritvi zmanjša glede na predhodno, kar bi pomenilo, da so potrebni vedno manjši popravki v sili med levo in desno nogo.

Iz slik (Slika 19–28), ker so predstavljene razlike v sili med levo in desno nogo enega merjenca, je lepo vidno, kako se sila v času 30 sekund prenaša iz ene na drugo nogo.
Pri meritvah stoje snožno se merjenec trudi ohranjati čim manjšo razliko v sili med levo in desno nogo, vendar se po določenem času ta razlika poveča in močneje zaniha, nato pa potrebuje nekaj časa, da se ponovno umiri.
Razlog za to bi lahko pripisali motivaciji merjenca, ki po določenem času popusti oziroma se zmanjša pozornost merjenca.

Kljub naši predpostavki ugotavljamo, da je trajanje meritev ravnotežja v literaturi različno; tako krajše kot tudi daljše kot v našem primeru.
Merjenje vzpostavljanja ravnotežja po skoku je v študiji (Wikstrom, 2003) trajalo 20 sekund, prav toliko je trajalo tudi testiranje ravnotežja na pritiskovni plošči (Nagy idr., 2004).
Statično ravnotežje na pritiskovni plošči je v raziskavi trajalo 30 sekund, test dinamičnega sledenja naključni krivulji pa 40 sekund (Zacirkovnik, 2012).
Opažene so tudi daljše meritve ravnotežja.
Na primer poostreni Rombergov test, flamingo test in test s pametno ravnotežno desko je v raziskavi trajal 60 sekund (Omejec, 2007).
V raziskavi (Honegger, Hubertus in Allum, 2013) pa so merjenci na pritiskovni plošči stali 70 sekund.
Zaradi velikega števila meritev in ponovitev smo v skladu s predhodnimi študijami določili čas meritve 30 sekund prav zaradi možnosti utrujenosti merjenca.

Pri meritvah stoje snožno z izvzetim vidom ter stoje snožno z izvzetim sluhom so te razlike že večje, več časa je večja sila na eni nogi.
Ker pa se sila nato prenese na drugo nogo in skozi celo meritev tako niha, se pri aritmetični sredini bistveno ne prepozna razlike oziroma slabšega ravnotežja.
Zato iz aritmetičnih sredin razlike v sili med levo in desno nogo težko določimo, ali je ravnotežje dobro ali slabo.
Prav zato smo v raziskavo dodali še normirane absolutne vrednosti razlike sil med levo in desno nogo, ki nam prikazujejo referenčne vrednosti razlik v sili med eno in drugo nogo.

Pri meritvah stoje snožno po obratih merjenec potrebuje kar nekaj časa, da se umiri in nato ohranja ravnotežje.
Pri izbranem merjencu ta del traja nekje od 5 do 10 s. Pri meritvah, pri katerih nismo imeli obratov telesa (stoja snožno, stoja snožno z izvzetim vidom, stoja snožno z izvzetim sluhom), je čas, ko je sila obeh nog približno enaka, daljši.
Merjenci po motnji ravnotežnega organa bolj pogosto in z večjo silo prenašajo silo teže iz ene noge na drugo.

Ker pa so razlike med levo in desno nogo razmeroma majhne, se že vsaka za merjenca »ponesrečena« meritev lahko pri končnem rezultatu pozna.
Merjencem se je med meritvami zgodilo, da so morali uporabiti tudi katero od ravnotežnih strategij, ki pa lahko vplivajo na rezultate.
Seveda moramo upoštevati naraven odziv človeškega telesa v trenutnem položaju.
Uporaba ravnotežnih strategij je naravni mehanizem človeka, ki se uporabljajo za vzdrževanje nadzora nad ravnotežjem (Horak, Henry in Shumway-Cook, 1997) in je refleksni gib - klasičen refleks na nateg pri manjših motnjah, čemur pravimo »strategija stopala« (Winter, 1995), pa vse do »strategije koraka ali poskoka«, ko motnja premakne masno središče izven meja podporne površine (Shumway-Cook, in Woollacot, 1995)

Pri ponovnem pregledu posnetkov meritev ugotavljamo, da so merjenci, kljub navodilom, kakšen mora biti položaj telesa, večkrat za lovljenje ravnotežja, poleg uporabe strategije gležnja in kolka, uporabili tudi strategijo koraka ali poskoka.
Opažamo tudi popravke v stoji.
Merjenci so iz stoje razkoračno naredili prisun v stojo snožno.
Nekateri merjenci so uporabili roke pri lovljenju ravnotežja.
Merjence, ki so naredili veliko takšnih napak, smo že predhodno izločili iz raziskave.

Pri pregledu opisne statistike normiranih absolutnih vrednosti razlike sil med levo in desno nogo (Preglednica 5) predvsem ugotavljamo, da se normirane absolutne vrednosti razlike sil povečujejo glede na težavnost naloge.
Vrednosti normiranih absolutnih razlik se pri stoji, stoji z izvzetim vidom in stoji z izvzetim sluhom pri ohranjanju ravnotežja gibljejo okoli 0,1 pa do 0,13.
Normirane absolutne vrednosti razlike sil med levo in desno nogo pa so pri meritvah po obračanju skoraj še enkrat višje, saj se gibljejo okoli 2,0.

Tudi pri vzpostavljanju ravnotežja (Preglednica 6) se kažejo podobni rezultati.
Vrednosti normiranih absolutnih razlik se pri stoji in stoji z izvzetim sluhom pri vzpostavljanju ravnotežja gibljejo okoli 0,12, pri stoji z izvzetim vidom pa so vrednosti nekoliko višje kot pri ohranjanju ravnotežja, in sicer okoli 0,15.
Ponovno močno izstopajo normirane absolutne vrednosti razlike sil med levo in desno nogo po obračanju tako v smeri kot tudi v nasprotni smeri urinega kazalca in se ponovno gibljejo okoli 2,0.

Pot SP smo preverjali v smeri m/l in v smeri a/p za ohranjanje in vzpostavljanje ravnotežja.
Glede na opisno statistiko opažamo daljšo pot SP v smeri m/l (levo – desno), kot v smeri a/p (naprej – nazaj) in daljšo pot SP za meritve vzpostavljanja ravnotežja kot za ohranjanje.

Ohranjanje ravnotežja 

Za boljši pregled so v Preglednici 63 predstavljene povprečne vrednosti poti v celotni meritvi (30 s).
Razlike med meritvami so zelo očitne.
Pot SP v smeri m/l se pri meritvah stoje snožno, stoje snožno z izvzetim vidom ter stoje snožno z izvzetim sluhom giblje okoli 250 mm v 30 sekundah.
Pot SP je pri stoji snožno nekoliko krajša (okoli 230 mm), pri stoji snožno z izvzetim vidom pa daljša (280 mm).
Bistveno odstopajo meritve po motnji ravnotežnega organa.

Aritmetična sredina poti SP v smeri m/l v celotnem trajanju meritve po obračanju v smeri urinega kazalca je okoli 490 mm, v nasprotni smeri pa okoli 590 mm.

Tudi rezultati poti SP v smeri a/p so podobni, le da je pot krajša.
Prav tako so aritmetične sredine poti SP pri meritvah stoje snožno, stoje snožno z izvzetim vidom ter stoje snožno z izvzetim sluhom občutno krajše (stoja snožno = cca 115 mm, stoja snožno z izvzetim vidom = cca 110, stoja snožno z izvzetim sluhom = cca 125 mm) kot stoje snožno po motnji ravnotežnega organa (stoja snožno po obračanju v smeri urinega kazalca = 355 mm, stoja snožno po obračanju v nasprotni smeri urinega kazalca = 420 mm).

Vsi podatki poti SP v smeri m/l pri ohranjanju ravnotežja so normalno porazdeljeni.
Za meritve SP v smeri a/p pa je 5 spremenljivk takih, ki nimajo normalne porazdelitve.
To so predvsem podatki poti SP v smeri a/p po obračanju.
Razlogov, da podatki niso normalno porazdeljeni, je več, po vsej verjetnosti pa je šlo za primer slabega ohranjanja ravnotežja, kjer je merjenec naredil dodatne korake ali poskoke.

Iz rezultatov vidimo, koliko več je popravkov ravnotežnega položaja pri stoji snožno po obračanju v primerjavi z ostalimi meritvami.
Zaključimo lahko, da so najboljši pogoji za ohranjanje ravnotežja, ko telo uporablja vsa čutila.
Zaznavanje položaja telesa namreč temelji na zapletenih povezavah med vidom, čutno-gibalnim sistemom, ravnotežnim organom ter koordinacijo gibov z mišičnim delovanjem (Horak, 1987) in ko so vsi ti dejavniki vključeni, je ohranjanje ravnotežja najboljše.

Preglednica 63

Povprečna pot SP v 0,02 s in v celotni meritvi ohranjanja ravnotežja 

Vzpostavljanje ravnotežja 

Tudi za meritve vzpostavljanja ravnotežja smo izračunali povprečno pot SP v celotnem času posamezne meritve (Preglednica 64).
Glede na podatke ugotavljamo podobne pojave kot pri ohranjanju ravnotežja, le da je pot SP precej daljša, kar je tudi razumljivo, saj so po motnjah ravnotežnega položaja potrebni popravki telesnih delov, te popravke pa zagotavlja nenehna aktivnost živčno-mišičnega sistema, ki primerja dejansko in želeno stanje po načelu povratne zanke in izvaja potrebne popravke (Enoka 2002).

Pot SP v smeri m/l je pri stoji snožno ter stoji snožno z izvzetim sluhom približno enaka in je okoli 290 mm, pri stoji snožno z izvzetim vidom pa je nekoliko daljša, in sicer okoli 370 mm.
Tudi pri poti SP v smeri a/p opažamo najdaljšo pot pri stoji snožno z izvzetim vidom (stoja snožno = cca 150 mm, stoja snožno z izvzetim vidom = cca 190 mm, stoja snožno z izvzetim sluhom = cca 120).
Razlog za takšne rezultate je gotovo to, da merjenci niso imeli zadostne predstave o globinskem skoku in kot je zapisal Marinšek (2011), se morajo v tem primeru merjenci zato bolj zanašati na informacije ravnotežnega organa, proprioceptorjev ter tipnega organa.
S tem lahko potrdimo predhodne raziskave (Marinšek, 2011; Luis in Tremblay, 2008), da so vidne informacije pri doskokih in s tem pri vzpostavljanju ravnotežja ključnega pomena.
Ugotavljamo, da telo na različne načine nadomešča izvzete podatke, pomembne za ravnotežje.
Če telesu izvzamemo sluh, ga bo vid dobro nadomestil in ne bomo opazili bistvene razlike v ravnotežju, če pa izvzamemo vid, ga sluh ne more nadomestiti.

Kuhar (1993) pravi, da imajo gluhi in naglušni otroci v povprečju več težav v gibalnem razvoju.
Pogostejše so težave v ravnotežju.
Vendar pa so vzroki za te težave verjetno isti, kot so vzroki za izgubo sluha.
Iz tega lahko sklepamo, da če osebi z normalno razvitim sluhom umetno izvzamemo sluh, le-to ne bo vplivalo na ravnotežje.
Na ravnotežje vplivajo torej prirojene ali pridobljene napake, ki so sočasno odgovorne tudi za poslabšanje ali izgubo sluha.
Iz tega lahko sklepamo, da sluh ni neposredno povezan z ravnotežnim organom.

Aritmetične sredine poti SP po motnji ravnotežnega organa pa so tudi pri meritvah vzpostavljanja ravnotežja bistveno daljše.
Pot SP v smeri m/l pri stoji snožno po skoku po motnji ravnotežnega organa v smeri urinega kazalca je povprečno v celotni meritvi 580 mm, v nasprotni smeri urinega kazalca pa 550 mm, pot SP v smeri a/p je pri obračanju v smeri urinega kazalca okoli 240 mm, v nasprotni smeri urinega kazalca pa povprečno 370 mm.

Zanimivo je, da je pot SP v smeri m/l pri obračanju v smeri urinega kazalca in v nasprotni smeri približno enak, medtem ko je pot SP v smeri a/p po obračanju v nasprotni smeri urinega kazalca za približno tretjino daljša od poti SP v smeri a/p po obračanju v smeri urinega kazalca.
Iz Preglednice 64 je sicer vidno, da se pot SP v smeri m/l precej spreminja v treh meritvah in je z vsako meritvijo krajša, v nasprotni smeri urinega kazalca pa je pot v smeri m/l pri vseh meritvah približno enaka.
Pot v smeri a/p pa se spreminja po obračanju v nasprotni smeri urinega kazalca, saj ima prva meritev bistveno krajšo pot kot drugi dve meritvi.
Zagotovo ne moremo trditi, zakaj so takšni rezultati.
Morda je razlog za vedno krajšo pot SP v smeri m/l po obračanju v smeri urinega kazalca učenje naloge in se s ponovitvami izboljšuje, ker gre, kot ugotavljamo že pri razliki v sili med levo in desno nogo, za prednostno stran obračanja telesa.
Meritve po obračanju v nasprotni smeri urinega kazalca pa imajo zato, ker je to slabša stran, tudi daljšo pot SP v smeri a/p.

Preglednica 64

Povprečna pot SP v 0,02 s in v celotni meritvi vzpostavljanja ravnotežja 

Podatki poti SP pri meritvah vzpostavljanja ravnotežja imajo normalno porazdelitev z izjemo petih spremenljivk, ki po vsej verjetnosti iz podobnih razlogov kot pri ohranjanju ravnotežja, nimajo normalne porazdelitve.
Večina teh podatkov pa smo izločili iz nadaljnje raziskave zaradi vprašljive veljavnosti meritev.

7.3.
Veljavnost in zanesljivost meritev 

Veljavnost meritev smo merili s faktorsko analizo po metodi glavnih komponent, vrtenje pa smo naredili po »Varimax« metodi.
Določili smo edini prvi glavni dejavnik.
Zanesljivost meritev smo preverjali za vse spremenljivke, ki so izpolnjevale pogoje, da prvi dejavnik pojasni več kot 50 % spremenljivosti.
Zanesljivost meritev smo preverjali s Cronbach alfa koeficientom.

Ohranjanje ravnotežja 

Za ohranjanje ravnotežja ugotavljamo, da skupna pojasnjena spremenljivost prvega dejavnika pri razliki v sili med levo in desno nogo predstavlja kar 80,50 % za stojo snožno z izvzetim sluhom, sledi stoja snožno po obračanju v nasprotni smeri urinega kazalca s 74,46 %, stoja snožno s 70,84 %, stoja snožno po obračanju v smeri urinega kazalca s 65,74 % in nazadnje stoja snožno z izvzetim vidom s 56,55 %.
Vsi dejavniki opišejo več kot 50 % pojasnjene spremenljivosti in smo jih zato tudi vključili v nadaljnjo analizo.

Cronbach alfa koeficient vseh meritev skupaj znaša kar 0,904, kar nam kaže visoko stopnjo zanesljivosti meritev (stoja snožno z izvzetim vidom 0,609, stoja snožno po obračanju v smeri urinega kazalca 0,735, stoja snožno 0,786, stoja snožno po obračanju v nasprotni smeri urinega kazalca 0,826 in stoja snožno z izvzetim sluhom 0,871).

Skupna pojasnjena spremenljivost prvega dejavnika pri normiranih absolutnih vrednostih razlike sil med levo in desno nogo predstavlja 72,46 % za stojo snožno z izvzetim sluhom, sledi stoja snožno po obračanju v smeri urinega kazalca s 67,56 %, stoja snožno s 63,76 %, stoja snožno po obračanju v nasprotni smeri urinega kazalca s 53,66 % in nazadnje stoja snožno z izvzetim vidom s 44,67 %.
Vsi dejavniki, razen absolutne vrednosti razlike sil med levo in desno nogo pri stoji snožno z izvzetim vidom, opišejo več kot 50 % pojasnjene spremenljivosti in smo jih zato tudi vključili v nadaljnjo analizo.

Cronbach alfa koeficient za vse v raziskavo vključene meritve normiranih absolutnih vrednosti razlike sil med levo in desno nogo znaša 0,819, kar nam kaže visoko stopnjo zanesljivosti meritev (stoja snožno po obračanju v nasprotni smeri urinega kazalca 0,538, stoja snožno 0,712, stoja snožno po obračanju v smeri urinega kazalca 0,739 in stoja snožno z izvzetim sluhom 0,798).

Skupna pojasnjena spremenljivost prvega dejavnika poti SP v smeri m/l je 79,63 % za stojo snožno z izvzetim vidom, 72,72 % za stojo snožno z izvzetim sluhom, 72,43 % za stojo snožno, nekoliko nižja pa za stojo snožno po obračanju, in sicer 64,14 % za obračanjem v nasprotni smeri urinega kazalca in 56,29 % za obračanjem v smeri urinega kazalca.
Tudi tu vsi dejavniki predstavljajo več kot 50 % spremenljivosti in smo zato vse vključili v nadaljnjo analizo.

Koeficient Cronbach alfa, s katerim smo testirali zanesljivost meritev, je za vse meritve skupaj 0,878, kar je še vedno dobra zanesljivost meritev.
Za posamezne sklope meritev pa imamo vrednosti: 0,867 za stojo snožno z izvzetim vidom, 0,805 za stojo snožno, 0,803 za stojo snožno z izvzetim sluhom.
Nekoliko nižje so za stojo snožno po obračanju, in sicer 0,688 za stojo snožno po obračanju v nasprotni smeri urinega kazalca in 0,610 za stojo snožno po obračanje v smeri urinega kazalca.

Skupna pojasnjena spremenljivost prvega dejavnika poti SP v smeri a/p pa je precej manjša.
61,39 % pojasnjene spremenljivosti imamo pri stoji snožno, 59,52 % pri stoji snožno z izvzetim vidom, 56,24 % pri stoji snožno po obračanju v nasprotni smeri urinega kazalca, 46,21 % pri stoji snožno z izvzetim sluhom in 36,01 % pri stoji snožno po obračanju v nasprotni smeri urinega kazalca.
Dve vrednosti sta nižji od 50 % in smo ju zaradi vprašljivosti veljavnosti meritev izvzeli iz nadaljnjih analiz.
To sta stoja snožno z izvzetim vidom ter stoja snožno po obračanju v nasprotni smeri urinega kazalca.

Skupna vrednost Cronbach alfa koeficieta za vse meritve, ki smo jih vključili v nadaljnjo raziskavo, znaša 0,610.
Najnižjo vrednost ima stoja snožno po obračanju v nasprotni smeri urinega kazalca (0,598), nekoliko višjo ima stoja snožno z izvzetim vidom (0,616) in najvišjo pri meritvah poti SP v smeri a/p imajo meritve stoje snožno (0,664).

Vzpostavljanje ravnotežja 

Za vzpostavljanje ravnotežja ugotavljamo, da so vrednosti nižje kot pri ohranjanju ravnotežja.
Skupna spremenljivost prvega dejavnika pri razliki v sili med levo in desno nogo pojasni 72,74 % za stojo snožno z izvzetim vidom, 61,99 % za stojo snožno z izvzetim sluhom, 60,26 % za stojo snožno, 56,10 % za stojo snožno po obračanju v nasprotni smeri urinega kazalca in 53,14 % za stojo snožno po obračanju v smeri urinega kazalca.
Vsi dejavniki pojasnijo več kot 50 % spremenljivosti in smo zato vse vključili v raziskavo.

Skupna vrednost Cronbach alfa koeficienta za vse meritve razlike v sili med levo in desno nogo znaša 0,878.
Posamezne meritve pa imajo vrednosti: 0,805 za stojo snožno z izvzetim vidom, 0,689 za stojo snožno z izvzetim sluhom, 0,663 za stojo snožno, 0,559 za stojo snožno po obračanju v nasprotni smeri urinega kazalca in 0,550 za stojo snožno po obračanju v smeri urinega kazalca.

Skupna spremenljivost prvega dejavnika pri normiranih absolutnih vrednostih razlike sil med levo in desno nogo pojasni 68,54 % pri stoji snožno, 56,64 % pri stoji snožno po obračanju v smeri urinega kazalca, 46,83 % za stojo snožno po obračanju v nasprotni smeri urinega kazalca, 42,79 % za stojo snožno z izvzetim vidom in 40,92 % za stojo snožno z izvzetim sluhom.
Le dva dejavnika pojasnita več kot 50% spremenljivosti in smo ju zato vključili v raziskavo.
To sta stoja snožno ter stoja snožno po obračanju v smeri urinega kazalca.

Skupna vrednost Cronbach alfa koeficienta za vse v raziskavo vključene meritve normiranih absolutnih vrednosti razlike sil med levo in desno nogo znaša 0,719.
Posamezne meritve pa imajo vrednosti: 0,767 za stojo snožno po skoku in 0,613 za stojo snožno po skoku po obračanju v smeri urinega kazalca.

Skupna spremenljivost prvega dejavnika poti SP v smeri m/l predstavlja 71,09 % pri stoji snožno z izvzetim vidom, 57,55 % pri stoji snožno z izvzetim sluhom in 56,42 % pri stoji snožno po obračanju v smeri urinega kazalca.
Dva dejavnika pa imata nižjo vrednost od 50 % in smo ju zato izločili iz nadaljnjih raziskav.
To sta stoja snožno (49,39 %) in stoja snožno po obračanju v nasprotni smeri urinega kazalca (45,62 %).

Cronbach alfa za vse v raziskavo vključene meritve znaša 0,698, za posamezne meritve pa: 0,761 za stojo snožno z izvzetim vidom, 0,470 za stojo snožno po obračanju v smeri urinega kazalca in 0,402 za stojo snožno z izvzetim sluhom.

Najslabše rezultate veljavnosti pa opažamo pri poti SP v smeri a/p pri meritvah vzpostavljanja ravnotežja.
Najvišjo vrednost je dosegel dejavnik stoja snožno z izvzetim sluhom (50,43 %) in je tudi edini, ki smo ga vključili v nadaljnjo raziskavo, vse ostale vrednosti so nižje in ne predstavljajo 50 % pojasnjene spremenljivosti (stoja snožno z obračanjem v smeri urinega kazalca – 49,98 %, stoja snožno z izvzetim vidom – 47,35 %, stoja snožno – 41,14 %, stoja snožno po obračanju v nasprotni smeri urinega kazalca – 37,83 %).

Cronbach alfa koeficient za meritev stoja snožno z izvzetim sluhom znaša 0,422.

Skupen Cronbach alfa koeficient vseh meritev ohranjanja in vzpostavljanja ravnotežja za razliko v sili med levo in desno nogo, pri čemer je vseh v raziskavo vključenih spremenljivk (N) 30 znaša 0,942, za normirane absolutne vrednosti razlike sil med levo in desno nogo (N = 18) 0,821, za pot SP v smeri m/l (N = 24) 0,897 in za pot SP v smeri a/p (N = 12) 0,616.
Skupen Cronbach alfa koeficient vseh v raziskavo vključenih spremenljivk (N = 84) pa znaša kar 0,922.

V pregledni raziskavi (Sibley, Beauchamp, Van Ooteghem, Straus, in Jaglal, 2015) ugotavljajo, kakšni merilni sistemi za analizo ravnotežja so bili vključeni v predhodnih raziskavah.
Izpisani so tudi podatki Cronbach alfa koeficienta iz raziskav, kjer so le-ti bili uporabljeni.
Cronbach alfa koeficienti znašajo od 0,69 do 0,99.
Naša raziskava je glede na skupen Cronbach alfa koeficient vseh v raziskavo vključenih spremenljivk v skladu z drugimi rezultati.
Za spremenljivke razlike v sili med levo in desno nogo, normirane absolutne vrednosti razlike sil med levo in desno nogo in za pot SP v smeri m/l je Cronbach alfa koeficient dober.

Glede na podatke je Cronbach alfa koeficient za pot SP v smeri a/p nekoliko manjši v primerjavi s preteklimi raziskavami.
Ugotavljamo, da je sistem OptiTrack zelo občutljiv na vse premike.
Na vsakem stopalu sta bila dva odsevna označevalca, in sicer na metatarzalnem sklepu in na prstih na sredini stopala.
Merjenci so imeli obute le nogavice.
Glede na to, da so podatki najmanj zanesljivi pri poti SP v smeri a/p, sklepamo, da bi morda lahko bil razlog za to dejavnost upogibalcev gležnja, ki so uporabljeni pri vzdrževanju ravnotežnega položaja s strategijo gležnja (Winter, 1995) in s tem majhen premik senzorja navzgor in navzdol, ki pa se pri poti SP v smeri a/p lahko že pozna.

Druga možnost, ki je sicer manj verjetna, je, da se je vložek pritiskovnih senzorjev med meritvijo premaknil naprej ali nazaj.
Vložek je bil namreč nameščen med dvoje nogavic in ni bil tako ustaljen, kot bi bil v čevlju.
Pri izvajanju meritev smo želeli, da so merjenci bosi, saj uporaba obuvala različno vpliva na togost gležnja in stopalne loke, kar bi lahko privedlo do napačnih rezultatov ohranjanja in vzpostavljanja ravnotežja.
V preteklih raziskavah so merjenci pri različnih testih ravnotežja prav tako bili bosi (Emery, Cassidy, Klassen, Rosychuk in Rowe, 2005; Geldhof idr, 2006; Gerbino, Griffin in Zurakowski, 2007).
V raziskavi Mulec in Škof (2014) ugotavljata, da je večja moč mišično-kitnega sistema pri bosonogem teku kot pri teku z obutvijo, propriocepcija stopala pa se pri bosonogem teku izboljša.

Rezultati po motnji ravnotežnega organa so tudi razmeroma slabši od meritev stoje snožno, stoje snožno z izvzetim vidom ter stoje snožno z izvzetim sluhom.
Največ izločenih dejavnikov iz raziskave je prav po obratih.
Tsang in Hui-Chan (2006) pravita, da pri obratih na stolu na začetku vztrajnostna sila tekočine v polkrožnih kanalih upogne sprejemnike v nasprotni smeri obračanja glave, ko se vrteči stol nenadoma ustavi, pa vztrajnostna sila še naprej upogiba dlačice v kanalih, tokrat v isto smer obračanja glave.
Če merjenec nato vstane, mora potlačiti te napačne informacije ravnotežnega organa in se zanesti na pravilne telesno-čutne podatke in informacije vida, da lahko ohrani ravnotežni položaj.
To pa je zelo zahtevna naloga, saj Peterka (2002) trdi, da se zdrave osebe v osvetljenem okolju s trdno podporno podlago zanašajo na informacije iz ravnotežnega organa z 20 %.
Po obračanju telesa pa ravnotežni organ daje celo napačne informacije.
Vse kaže, da se človeško telo na to nalogo odziva slučajnostno glede na trenutno situacijo.
Temu lahko pripišemo tudi različne rezultate meritev.

Obstaja tudi možnost, da na rezultate, kljub primernemu odmoru med meritvami, vpliva tudi utrujenost.
V raziskavi (Weber, 2014) so ugotovili, da se po utrujenosti hrbtnih mišic kaže težnja uporabe različnih načinov ohranjanja stoje, kar bi tudi lahko bil razlog, da so se merjenci proti koncu meritev drugače odzivali.
Razlog za razlike med meritvami po obračanju telesa bi lahko bile tudi v tem, kako hitro so merjenci pričeli z nalogo po obračanju.
Merjenci namreč niso uspeli vedno enako hitro vstati s stola pri ohranjanju ravnotežja, nekateri so popravljali stopala iz stoje razkoračno v stojo snožno.
Meritve vzpostavljanja ravnotežja po obračanju so bile izvedene tako, da je merjenec po obračanju vstal, stopil na 25 cm visok podstavek in nato skočil z njega in poskušal vzpostaviti ravnotežje.

Razlika med meritvami se lahko kaže tudi zaradi različno hitrega postopka pred začetkom vzpostavitve ravnotežja.
Iz prikaza rezultatov razlike v sili med levo in desno nogo enega merjenca (Slika 19–28) namreč ugotavljamo, da po obračanju telesa merjenec potrebuje od 5 do 10 sekund, da se umiri.
V primeru, da je počasneje nastopil in skočil s podstavka, se to lahko pozna pri rezultatih.

Zanimivo je, da so rezultati veljavnosti slabi in s tem tudi izločeni pri meritvah stoje snožno po skoku.
Razlog za takšne rezultate bi lahko pripisali temu, da merjenci niso ocenili naloge kot težke in zato niso usmerili dovolj pozornosti v izpeljavo meritev.
Meritev je bila zato v prvem poskusu slabša kot v naslednjih, saj so imeli v nadaljevanju že predhodne izkušnje in jo zato opravili bolje.

Za nadaljne regresijske analize so bile uporabljene le meritve, ki so izkazale dobro veljavnosti in zanesljivost.

7.4.
Vpliv telesnih značilnosti na ohranjanje ravnotežja 

V raziskavi smo uporabili 14 neodvisnih telesnih spremenljivk, s katerimi smo ugotavljali, ali vplivajo na ohranjanje ravnotežja.
Raziskave kažejo, da se kot statistično značilne spremenljivke, ki vplivajo na ohranjanje ravnotežja, pojavlja 9 spremenljivk.
Te spremenljivke so:

r_LD_V_ramen (3x)

r_LD_O_nadlahti (3x)

r_LD_D_stopal (2x)

r_LD_Š_stopal (2x)

r_LD_O_komolca (2x) r_LD_O_zapestja

r_LD_O_kolen

r_LD_pustamasa_rok

r_LD_pustamasa_nog

Za vsako hipotezo smo v raziskavi pridobili štiri sklope rezultatov, s katerimi smo jo preverjali.
Prvi sklop rezultatov je razlika v sili leve in desne noge, drugi sklop rezultatov so normirane absolutne vrednosti razlike sil med levo in desno nogo, tretji pot v smeri levo-desno (pot SP v smeri m/l), četrti pa pot v smeri naprej-nazaj (pot SP v smeri a/p).

Hipoteza 1: Simetrije telesa vplivajo na manjše popravke drže pri ohranjanju stoje snožno.

Na razliko v sili in normirane absolutne razlike sil med levo in desno nogo, pri stoji snožno ne vpliva nobena razlika v telesnih značilnostih in prav tako tudi pri poti v smeri levo-desno ne.
Pri poti v smeri naprej-nazaj pa rezultati kažejo, da na ravnotežje vpliva razlika v višini ramen (p = 0,047).
Pojasnimo 13,9 % spremenljivosti.
Večja kot je razlika v višini ramen, posledično je večja asimetrija v telesu, krajša je pot SP v smeri a/p.

Ugotavljamo torej, da pri razliki v sili in pri normiranih absolutnih vrednostih razlike sili med levo in desno nogo ter v poti SP v smeri m/l ni vpliva telesnih značilnosti na ravnotežje, za pot SP v smeri a/p pa ugotavljamo, da večja kot je razlika v višini ramen, boljše je ravnotežje (Preglednica 55).
Ugotavljamo, da so simetrije telesa v tem primeru nepomembne.

Hipotezo 1 zavrnemo, saj simetrije telesa ne vplivajo na manjše popravke drže pri ohranjanju stoje snožno.

Hipoteza 2: Simetrije telesa vplivajo na manjše popravke drže pri ohranjanju stoje snožno pri izvzetem vidu.

Pri stoji snožno z izvzetim vidom nobena od vključenih telesnih spremenljivk ne vpliva na razliko v sili med levo in desno nogo.
Pri podatkih normiranih absolutnih razlik sil med levo in desno nogo pa so bili rezultati prvega dejavnika faktorske analize manjši od 50 % pojasnjene spremenljivosti in jih zato nismo vključili v regresijsko analizo.
Pri poti SP na pot v smeri levodesno vpliva razlika v obsegu nadlahti (p = 0,028).
Regresijska analiza pojasni 16,6 % spremenljivosti.
Pri poti SP na pot v smeri naprej-nazaj pa razlika v višini ramen (p = 0,014) in razlika v dolžini stopal (p = 0,041), ki skupaj pojasnita 34,4 % spremenljivosti.

Večja kot je razlika v obsegu nadlahti, krajša je pot SP v smeri m/l (Preglednica 49), večja kot je razlika v višini ramen, krajša je pot SP v smeri a/p, vendar večja kot je razlika v dolžini stopal, daljša je pot SP v smeri a/p (Preglednica 56).
Pri stoji snožno z izvzetim vidom imamo torej kombinacijo, kjer je za krajšo pot SP po eni strani pomembno, da je večja asimetričnost v obsegu nadlahti in višini ramen in večja simetričnost v dolžini stopal.

Hipotezo 2 zavrnemo, saj simetrije telesa v manjši meri vplivajo na manjše popravke drže pri ohranjanju stoje snožno pri izvzetem vidu kot pa asimetrije telesa.

Hipoteza 3: Simetrije telesa vplivajo na manjše popravke drže pri ohranjanju stoje snožno pri izvzetem sluhu.

Pri stoji snožno z izvzetim sluhom, tako pri razliki v sili med levo in desno nogo kot tudi pri poti SP v smeri naprej-nazaj, nobena spremenljivka razlik telesnih značilnosti ne vpliva na ohranjanje ravnotežja.
Pri podatkih poti SP v smeri a/p pa so bili rezultati prvega dejavnika faktorske analize manjši od 50 % pojasnjene spremenljivosti in jih zato nismo vključili v regresijsko analizo.
Le pri normiranih absolutnih vrednostih razlik v sili med levo in desno nogo vpliva razlika v širini stopal (p = 0,015).
Regresijska analiza pojasni 20,1 % spremenljivosti.

Iz regresijske preglednice je razvidno (Preglednica 45), da večja kot je razlika v širini stopal, manjša je normirana absolutna razlika sil med levo in desno nogo.

Sluh kot tak tudi ni nikoli omenjen pri ravnotežju, čeprav bi ga lahko povezovali z ravnotežnim organom, ki je v notranjem delu ušesa.
V raziskavi (Lin, 2012) so ugotovili, da izguba sluha vpliva na ravnotežje in posledično na padce pri starejši populaciji, ki pa ni v skladu z drugo longitudinalno raziskavo (Purchase-Helzner idr., 2004).
Tudi v raziskavi (Hartman, Houwen in Visscher, 2011), kjer so poučevali gibalne sposobnosti pri gluhih otrocih, so ugotovili, da ima 45 % otrok težave z ravnotežjem, predvsem pri dinamičnem ravnotežju, vendar pa Kuhar (1993) pravi, da ni razlog za slabše ravnotežje izguba sluha, temveč so vzroki za izgubo sluha in slabše ravnotežje verjetno isti.
V raziskavi smo ugotavljali, ali simetrija telesa vpliva na ohranjanje ravnotežja z izvzetim sluhom, za kar pa nismo našli nobene predhodne študije.

Hipotezo 3 zavrnemo.
Simetrije telesa ne vplivajo na manjše popravke drže pri ohranjanju stoje snožno z izvzetim sluhom.

Hipoteza 4: Simetrije telesa vplivajo na manjše popravke drže pri ohranjanju stoje snožno po motenju ravnotežnega organa z obračanjem telesa v sedu.

Naslednja meritev ohranjanja ravnotežja je bila izvedena po motenju ravnotežnega organa.
Ravnotežni organ smo motili z obračanjem telesa v smeri urinega kazalca ter obračanjem telesa v nasprotni smeri urinega kazalca.

Za meritve ohranjanja ravnotežja po obračanju v smeri urinega kazalca ugotavljamo, da na razliko v sili med levo in desno nogo vplivajo naslednje spremenljivke: razlika v obsegu komolca (p = 0,001), razlika v obsegu zapestja (p = 0,014) ter razlika v širini stopal (p = 0,041).
Vse tri spremenljivke pa pojasnijo 52,3 % spremenljivosti.
Na normirane absolutne razlike sil med levo in desno nogo vpliva razlika v obsegu komolca (p = 0,014).
Spremenljivka pojasni 20,2 % spremenljivosti.
Na pot SP v smeri levo-desno vpliva razlika v višini ramen (p = 0,002), razlika v pusti masi rok (p = 0,013) ter razlika v pusti masi nog (p = 0,037).
Vse tri spremenljivke skupaj pojasnijo 44,4 % spremenljivosti.
Za pot SP v smeri naprej-nazaj zaradi vprašljivosti veljavnosti meritev analize nismo opravili.

Iz regresijske preglednice je razvidno (Preglednica 41 in 46), da večja, kot je razlika v obsegu komolca, večja je razlika v sili in normirana absolutna razlika sil med levo in desno nogo, vendar večja kot je razlika tako v obsegu zapestja kot tudi v širini stopal, manjša je razlika v sili med levo in desno nogo.
Za razliko v višini ramen in razliko v pusti masi nog (Preglednica 50) je značilno, da večja kot je razlika, daljša je pot SP v smeri m/l, za razliko v pusti masi rok pa velja, da večja kot je razlika krajša je pot SP v smeri m/l.

Rezultati meritev ohranjanja ravnotežja po obračanju v nasprotni smeri urinega kazalca so pokazali po eno značilno telesno spremenljivko, ki vpliva na za vsakega od sklopov odvisnih spremenljivk ravnotežja.
Na razliko v sili med levo in desno nogo vpliva razlika v obsegu nadlahti (Preglednica 42), na normirane absolutne razlike sil med levo in desno nogo vpliva razlika v obsegu kolen (Preglednica 47), na pot SP v smeri m/l prav tako vpliva razlika v obsegu nadlahti (Preglednica 51), na pot SP v smeri a/p pa vpliva razlika v dolžini stopal (Preglednica 57).

Razlog za te rezultate bi lahko izhajal iz togosti telesa.
Povečana koaktivacija povzroči večjo togost sklepov, kar pa lahko privede do večje stabilnosti sklepa in posledično stabilnejšo stojo (Tucker, Kavanagh, Barrett in Morrison, 2008).
Povečana togost sklepov lahko povzroči zmanjšanje opletanja telesa (Manchester, Woollacott, Zederbauer-Hylton in Marin, 1989).
Tudi Weber (2014) ugotavlja, da z večjo mišično aktivacijo zmanjšamo nihanje telesa.

V Preglednici 42, 47, 51 in 57 lahko vidimo, da večja kot je razlika v obsegu nadlahti, večja je razlika v sili med levo in desno nogo.
Večja, kot je razlika v obsegu kolen, večja je normirana absolutna vrednost razlik v sili med levo in desno nogo.
Za podatke poti SP pa velja, da večja kot je razlika v obsegu nadlahti, krajša je pot SP v smeri m/l, vendar večja kot je razlika v dolžini stopal, daljša je pot SP v smeri a/p.

Vsekakor ugotavljamo, da je ohranjanje ravnotežja po motnji ravnotežnega organa, ne glede na smer rotacije, zelo zahtevna naloga za centralni živčni sistem.
Pri reševanju takšnih nalog, nimamo enotnega mehanizma, ki bi se odzval na motnjo, ampak v takšnem primeru telo reagira slučajnostno.
Zato so tudi vidne velike razlike med posameznimi meritvami, kar je lepo prikazano s koeficientom zanesljivosti, ki je pri meritvah ohranjanja ravnotežja po motnji ravnotežnega organa z obračanjem precej nižja v primerjavi z ostalimi.
Telo se v danem trenutku morda dobro znajde, v drugem pa veliko slabše, tudi če gre za podobno situacijo.

Morda na razliko vpliva že samo postavitev glave med obračanjem telesa.
Znano je, da so plesalci naučeni obračanja glave med obrati telesa in stalno iščejo oporno točko, ki jim pomaga pri ravnotežju.
Tsang in Hui-Chan (2006) pravita, da ravnotežni organ najbolj motimo tako, da ima merjenec pri obračanju glavo postavljeno pod kotom 30° naprej od vodoravne ravnine.
Iz tega lahko sklepamo, da je že samo razlika v nagibu glave lahko razlog za različen odziv telesa po obračanju.
Obstaja pa seveda še veliko drugih dejavnikov, na katere nimamo vpliva oziroma nanje zelo težko vplivamo.
Ker pa proučujemo človeka in nas zanima, kako se obnaša v življenjskih situacijah, niti ni smiselno, da bi pod pogoj meritev dodali, kakšen mora biti položaj glave pri obračanju.

Ostali rezultati kažejo na to, da na pot SP pri stoji snožno po obračanju vpliva pet spremenljivk razlik med levo in desno stranjo telesa.
Pri treh od teh je za krajšo pot SP pomembno, da so asimetrije telesa čim manjše, pri dveh pa opažamo obratno – krajša bo pot, če bo asimetrija večja.
Zanimivo je, da se ti dve spremenljivki nanašata na zgornji del telesa in sicer na razliko v pusti masi rok in na razliko v obsegu nadlahti, iz česar lahko sklepamo, da merjenci z večjo razliko v mišični masi nadlahti, bolje ohranjajo ravnotežje.
Večjo mišično maso lahko povežemo z večjo togostjo in s tem z večjo mišično aktivacijo.
Z večjo mišično aktivacijo pa se zmanjša nihanje telesa (Weber, 2014).

Hipotezo 4 potrdimo.
Simetrije telesa vplivajo na manjše popravke drže pri ohranjanju stoje snožno po motenju ravnotežnega organa z obračanjem telesa v sedu, saj so asimetrije značilno pojasnile gibanje središča pritiska naprej-nazaj in levo-desno.

7.5.
Vpliv telesnih značilnosti na vzpostavljanje ravnotežja 

V raziskavi smo uporabili 14 neodvisnih telesnih spremenljivk, s katerimi smo ugotavljali, ali vplivajo na vzpostavljanje ravnotežja.
Raziskave kažejo, da se kot statistično značilne spremenljivke, ki vplivajo na vzpostavljanje ravnotežja pojavlja 7 spremenljivk.
Te spremenljivke so:

r_LD_V_ramen (3x)

r_LD_O_kolen (3x)

r_LD_P_stopal

r_LD_O_komolca

r_LD_O_stegna

r_LD_D_stopal

r_LD_pustamasa_nog

Tudi pri raziskovanju vpliva asimetrije telesa na vzpostavljanje ravnotežja imamo štiri sklope rezultatov, s katerimi smo preverjali postavljene hipoteze.
Prvi sklop rezultatov je razlika v sili leve in desne noge, drugi je normirana absolutna razlika sil leve in desne noge, tretji pot v smeri levo-desno (pot SP v smeri m/l), četrti pa pot v smeri naprej-nazaj (pot SP v smeri a/p).

Hipoteza 5: Simetrije telesa vplivajo na manjše popravke drže pri vzpostavljanju stoje snožno.

Glede na rezultate ugotavljamo, da na razliko v sili med levo in desno nogo pri stoji snožno vpliva ena spremenljivka, s katero pojasnimo 25,5 % spremenljivosti.
Ta spremenljivka je razlika v obsegu kolen (p = 0,005).
Rezultat beta je negativen in zato lahko trdimo, da manjša kot je asimetrija v obsegu kolen, večja je razlika v sili med levo in desno nogo (Preglednica 43).
Na normirane absolutne razlike sil med levo in desno nogo ne vpliva nobena spremenljivka.
Pri podatkih poti SP, tako v smeri m/l kot v smeri a/p, so bili rezultati prvega dejavnika faktorske analize manjši od 50 % pojasnjene spremenljivosti in jih zato nismo vključili v regresijsko analizo.
Iz podatkov razlike v sili pa ne moremo vedeti, ali gre za večje ali manjše popravke drže telesa.

Hipoteze 5 ne moremo ne sprejeti ne ovreči, ker nam metodologija tega ne dopušča.

Hipoteza 6: Simetrije telesa vplivajo na manjše popravke drže pri vzpostavljanju stoje snožno pri izvzetem vidu.

Naslednja hipoteza preverja vpliv asimetrije telesa na vzpostavljanje ravnotežja z odsotnostjo vida.
Na razliko v sili med levo in desno nogo vplivata dve spremenljivki s skupno pojasnjeno spremenljivostjo 29,4 %.
Ti dve spremenljivki sta razlika v višini ramen (p = 0,017) ter razlika v obsegu kolen (p = 0,045).
Ugotavljamo, da večja kot je razlika v višini ramen, manjša je razlika v sili med levo in desno nogo in hkrati večja, kot je razlika v obsegu kolen, manjša je razlika v sili med levo in desno nogo (Preglednica 44).

Če predpostavljamo, da imajo merjenci prevladujočo desno stran telesa, imajo več razporejene sile na levi nogi, kar smo že prej zapisali: ne-prevladujoča noga sprejema večji delež podpore (Sadeghi idr., 2000 objavljeno v Seeley, Umberger in Shapiro, 2008).

Iz opisne statistike (Preglednica 2) lahko vidimo, da imajo merjenci v povprečju višje desno ramo in povprečno večji obseg desnega kolena.
Iz tega lahko sklepamo, da je masa telesa večja na desni strani, v kolikor telo gledamo dvostransko.
Ker pa je leva noga tista, ki po naravi prejema večjo telesno maso, se v tem primeru masa bolj porazdeli tudi na desno nogo in so zato razlike v sili med eno in drugo nogo manjše.

Na pot SP v smeri m/l prav tako vplivata dve neodvisni spremenljivki s skupno pojasnjeno spremenljivostjo 29,7 %.
Ti dve spremenljivki sta razlika v dolžini stopala (p = 0,010) in ponovno razlika v višini ramen (p = 0,034).
Ugotavljamo, da je v tem primeru ravno obratno.
Večja kot je razlika v dolžini stopal, daljša je pot SP v smeri m/l in večja kot je razlika v višini ramen, daljša je pot SP v smeri m/l (Preglednica 52).
Asimetrije telesa torej negativno vplivajo na pot SP v smeri levo-desno.
Za normirane absolutne vrednosti razlike sil med levo in desno nogo ter za pot SP v smeri a/p nimamo podatka, saj smo rezultate izločili zaradi vprašljive veljavnosti meritev.

Ker smo že pri opisni statistiki ugotovili, da razlika v sili ne opiše najbolje, ali je ravnotežje dobro ali slabo, saj se prenos teže z ene noge na drugo dogaja skozi celotno meritev in iz podatka razlike v sili ne moremo predvidevati, ali so bili popravki drže veliki ali majhni, bomo upoštevali rezultate poti SP.
Daljša kot je pot SP, večji so popravki drže.

Hipotezo 6 potrdimo.
Simetrije telesa vplivajo na manjše popravke drže pri vzpostavljanju stoje snožno pri izvzetem vidu, saj so asimetrije značilno pojasnile gibanje sedišča pritiska levodesno.

Hipoteza 7: Simetrije telesa vplivajo na manjše popravke drže pri vzpostavljanju stoje snožno pri izvzetem sluhu.

Regresijska analiza razlike v sili med levo in desno nogo pri stoji snožno z izvzetim sluhom po skoku ni pokazala nobene značilne spremenljivke, ki bi vplivala nanjo.
Pri poti SP v smeri m/l pa je z 18,7 % pojasnjene spremenljivosti značilna razlika v pusti masi nog.
Ugotavljamo, da večja kot je razlika v pusti masi nog, daljša je pot SP v smeri m/l (Preglednica 53).
Za pot SP v smeri a/p pa ugotavljamo, da nanjo ne vpliva nobena spremenljivka.
Za normirane absolutne vrednosti razlike sil med levo in desno nogo nimamo podatka, saj smo rezultate izločili zaradi vprašljive veljavnosti meritev.
Razlika v pusti masi nog je tako edina spremenljivka, ki značilno vpliva na ravnotežje pri izvzetem sluhu pri vzpostavljanju ravnotežja.

Hipotezo 7 potrdimo, saj ugotavljamo, da simetrije telesa vplivajo na manjše popravke drže pri vzpostavljanju stoje snožno pri izvzetem sluhu, saj so asimetrije značilno pojasnile gibanje središča pritiska levo-desno.

Hipoteza 8: Simetrije telesa vplivajo na manjše popravke drže pri vzpostavljanju stoje snožno po motenju ravnotežnega organa z obračanjem telesa v sedu.

Tudi pri vzpostavljanju ravnotežja nas je zanimalo, kako se telo obnaša po motenju ravnotežnega organa z obračanjem v smeri urinega in nasprotni smeri urinega kazalca.

Na razliko v sili med levo in desno nogo po obračanju v smeri urinega kazalca ne vpliva nobena od neodvisnih spremenljivk.
Na normirane absolutne vrednosti razlike sil med levo in desno nogo pa vplivajo kar štiri spremenljivke, to so: razlika v obsegu kolen (p = 0,014), razlika v površini stopal (p = 0,019), razlika v obsegu komolcev (p = 0,021) in razlika v obsegu stegen (p = 0,023).
Vse štiri spremenljivke skupaj pojasnijo 58,5 % spremenljivosti.
Na pot SP v smeri m/l pa z 14,4 % spremenljivostjo vpliva ena spremenljivka, in sicer razlika v višini ramen (p = 0,042).
Zaradi vprašljive veljavnosti meritev smo rezultate poti SP v smeri a/p izločili.

Iz Preglednice 48 lahko vidimo, da večja, kot je razlika v obsegu kolen in večja kot je razika v površini stopal, manjša je normirana absolutna vrednost razlike sil med levo in desno nogo, vendar večja kot je razlika med obsegom komolcev in obsegom stegen, večja je normirana absolutna vrednost razlike sil med levo in desno nogo.
Ugotavljamo pa tudi, da večja kot je razlika v višini ramen, daljša je pot SP v smeri m/l (Pregednica 54).

Pri vzpostavljanju ravnotežja po motnji ravnotežnega organa v nasprotni smeri urinega kazalca na razliko v sili med levo in desno nogo ne vpliva nobena od spremenljivk razlik telesnih značilnosti, za normirane absolutne vrednosti razlike sil med levo in desno nogo ter za pot SP v smeri m/l in a/p pa zaradi vprašljive veljavnosti meritev nimamo podatkov o regresijski analizi.

Hipotezo 8 potrdimo.
Simetrije telesa vplivajo na manjše popravke drže pri vzpostavljanju stoje snožno po motenju ravnotežnega organa z obračanjem telesa v sedu, saj so asimetrije telesa značilno pojasnile gibanje središča pritiska levo-desno ter normirane absolutne vrednosti razlike sil med levo in desno nogo.

Hipoteza 9: Telesne značilnosti vplivajo na manjše popravke drže pri vzpostavljanju ravnotežja glede na smer motenja ravnotežnega organa.

Motnje ravnotežnega organa smo izvajali v smeri urinega in v nasprotni smeri urinega kazalca.
Iz raziskav ugotavljamo, da se naučeni športniki značilneje obračajo v smer urinega kazalca, medtem ko se ne-športniki značilneje obračajo v nasprotno smer urinega kazalca (Golomer, Rosey, Dizac, Mertz in Fagard, 2009), kar je tudi v skladu z odgovori merjencev na vprašalnik, kjer jih večina navaja, da se prednostno obračajo v levo.
Rezultati kažejo, da je več značilnih spremenljivk razlik telesnih značilnosti pri obratih v smeri urinega kazalca.
Kljub temu pa iz rezultatov opisne statistike ugotavljamo, da imajo merjenci bolj stalne rezultate pri meritvah stoje po obračanju v smeri urinega kazalca.

Za statistično potrditev hipoteze pa smo naredili še test razlik med korelacijskimi koeficienti rezultatov stoje snožno po obračanju v smeri urinega kazalca in v nasprotni smeri za meritve ohranjanja in vzpostavljanja ravnotežja.
Rezultate Z-testa smo lahko pridobili za razliko v sili ter za normirane absolutne vrednosti razlike sil med levo in desno nogo za ohranjanje in vzpostavljanje ravnotežja in za pot SP v smeri m/l za ohranjanje ravnotežja.
Vsi štirje rezultati pa kažejo na to, da ni statistično značilnih razlik med rezultati korelacij glede na smer obračanja.
Na smer obračanja telesne značilnosti torej ne vplivajo.

Hipotezo 9 zavrnemo.
Telesne značilnosti ne vplivajo na manjše popravke drže pri ohranjanju in vzpostavljanju ravnotežja glede na smer motenja ravnotežnega organa.

Kljub temu, da si nismo zadali hipoteze, ali telesne značilnosti različno vplivajo na manjše popravke drže pri ohranjanju in vzpostavljanju ravnotežja, smo opravili tudi to analizo.
Iz rezultatov ugotavljamo, da je pri vseh meritvah statistično značilna razlika med korelacijskimi koeficienti ohranjanja in vzpostavljanja ravnotežja, le pri rezultatih stoje snožno z izvzetim suhom, je ni.

Iz preteklih raziskav (Vibert in Wojtys, 2001; Onate, Cortes, Welch in Van Lunen, 2010; Mohammadi idr., 2012) ugotavljamo, da so uporabili tudi višji podstavek za skok za merjenje vzpostavljanja ravnotežja, kot smo mi v naši raziskavi.
Morda bi, če bi uporabili višji podstavek, bili rezultati še bolj značilno različni.
Višji podstavek za skok bi povzročil še večjo motnjo vzpostavljanja ravnotežja.

Telesne značilnosti torej različno vplivajo na ohranjanje in vzpostavljanje ravnotežja z izjemo stoje snožno z izvzetim sluhom.

7.6.
Omejitve oziroma slabosti raziskave 

Glede na predhodne ugotovitve, da razlika v sili med levo in desno nogo zaradi prenosa teže iz ene noge na drugo skozi celotno meritev ne prikazuje realnih popravkov ravnotežja, saj iz povprečja razlike v sili ne moremo trditi, ali je bilo nihanje sile teže veliko ali majhno, smo pri potrjevanju hipotez te rezultate odmislili, ki pa so sicer pomemben del raziskave.

V raziskavo, natančneje v meritve ravnotežja, sta bila vključena dva merilna sistema, in sicer PedarX ter OptiTrack.
Merilna sistema ni bilo mogoče sinhronizirati, da bi skupaj pričela meritev, zato je bilo potrebno zelo paziti, da sta merilca istočasno pričela z meritvijo.
Zato smo pri meritvah ohranjanja ravnotežja odštevali do znaka in sta na znak sočasno začela z meritvijo, pri meritvah vzpostavljanja ravnotežja pa sta pričela, ko je merjenec pristal na tleh.
Pri teh meritvah pa smo še posebej pregledali podatke in odstranili podatke, pri katerih je bil merjenec še v zraku.
V kolikor bi obe napravi lahko sočasno zagnali, bi se tem težavam izognili.
Lahko pa bi namesto dveh ločenih sistemov uporabili pritiskovno ploščo, s tem, da bi morali biti bolj pozorni na to, da merjenci res pristanejo na plošči, kar pa bi bilo oteženo pri meritvah po skoku z izvzetim vidom pa tudi pri meritvah po obračanju.
Rezultate, pridobljene z različnimi merilnimi metodami, pa bi težko primerjali med seboj.

8. SKLEP

V raziskavi nas je zanimalo, ali na različne pogoje, pod katerimi ohranjamo ravnotežje, vpliva simetrično telo.
Simetrijo smo ugotavljali glede na dve ujemajoči si strani človeškega telesa, torej dvostransko.
Iz preteklih raziskav ugotavljamo, da se asimetrije telesa v športu pojavljajo pogosto, so pa bolj opažene pri športnikih, ki se ukvarjajo s športi, kjer so značilne asimetrične obremenitve.

V raziskavi, v kateri so bili vključeni študentje Fakultete za šport, ki se predvsem rekreativno ukvarjajo z različnimi športi, je analiza telesnih značilnosti pokazala, da imajo dvostransko asimetrično telo.
Asimetrije so statistično značilne za višino ramen, obseg podlahti in obseg kolen.

Iz rezultatov analize ugotavljamo, da na stojo snožno pri ohranjanju, pa tudi pri vzpostavljanju ravnotežja, kjer prejema telo vse potrebne informacije čutno-gibalnega sistema, ne vpliva asimetrija telesa.
Vse kaže na to, da centralni živčni sistem, ki prejema informacije iz čutnega sistema hkrati zaznava tudi razlike v telesu in jih z izravnalnimi mehanizmi odpravlja.
Človeško telo se torej pod normalnimi pogoji, kljub nekaterim asimetrijam telesa, normalno odziva na dražljaje iz okolja.
Pri ohranjanju ravnotežja celo opažamo, da je razlika v višini ramen boljša za krajšo pot SP v smeri a/p.

Po teoretični težavnosti sledi meritev stoja snožno z izvzetim sluhom.
Ugotavljamo, da smo od vseh šestih spremenljivk ravnotežja (REGR_r_OsG, REGR_ra_OsG, REGR_OsG_dm/l, REGR_r_VsG, REGR_VsG_dm/l, REGR_VsG_da/p), dve smo namreč izločili (REGR_OsG_da/p, REGR_ra_VsG), le v dveh primerih ugotovili kakršenkoli vpliv telesnih spremenljivk.
Tako ugotavljamo, da večja kot je razlika v širini stopal, manjša je normirana absolutna razlika sil med levo in desno nogo in večja kot je razlika v pusti masi nog, slabše bo vzpostavljanje ravnotežja glede na pot SP v smeri m/l.

Drugačne ugotovitve pa opažamo pri meritvah, kjer smo merjencem izločili vid.
Pri ohranjanju ravnotežja opažamo, da na krajšo pot SP v smeri m/l vpliva večja asimetrija nadlahti.
Na krajšo pot v smeri a/p pa vpliva asimetrija ramen in simetrija v dolžini stopal.
Pri vzpostavljanju ravnotežja pa na pot SP v smeri m/l vplivata prav tako razlika v višini ramen in razlika v dolžini stopal.
V tem primeru obe spremenljivki pozitivno vplivata, če sta simetrični.

Da razlika v nadlahti vpliva na boljše ohranjanje ravnotežja, si lahko razlagamo na način, da je večji obseg nadlahti zaradi mišične mase.
Večja mišična masa pomeni tudi večjo mišično aktivacijo in s tem večjo moč.
Z večjo mišično aktivacijo lahko zmanjšamo nihanje telesa.
Seveda tega ne moremo pripisati samo mišični masi v nadlahti, ampak gre v tem primeru verjetno za celotno moč trupa in večjo togost telesa.

Vsekakor je zelo zanimivo, zakaj je v primeru ohranjanja ravnotežja pomembna razlika v višini ramen, pri vzpostavljanju pa mora biti razlika čim manjša.
Morda gre pri tem za nivoje podatkov, ki so pomembni za nadzor ravnotežja glede na težavnost ravnotežne naloge.
Najprej imamo nadzor nad položajem glave, ki načeloma ni asimetrična v smislu pomembne mase.
Na drugem nivoju je nadzor nad telesom, pri čemer so spodnje okončine simetrične, trup pa je že asimetričen.
Na tretjem nivoju, ki se prične kazati pri vzpostavljanju ravnotežja, pa je pomemben tudi položaj in simetrija trupa in rok.
Vsekakor pa ugotavljamo, da pri ohranjanju ravnotežja brez večjih motenj, simetrije ramen niso pomembne, ko pa imamo motnje in vzpostavljanje ravnotežja, je za dobro ravnotežje zelo pomembno, da imamo simetrično višino ramen.

Pri ohranjanju ravnotežja človek uravnava držo z mehanizmom gibanja z zaprto zanko, pri nepričakovanih motnjah oziroma pri vzpostavljanju ravnotežja, pa z odprto zanko.
Za zaprto zanko je značilno stalno prilagajanje in primerjanje med pričakovanimi in dejanskimi informacijami, pri odprti zanki pa gibanje izvajamo brez vmesnih prilagoditev, saj ni dovolj časa za uporabo povratnih informacij.
Iz tega sklepamo, da je pri ohranjanju ravnotežja več časa za prilagajanje drže in asimetrija trupa bistveno ne vpliva na ravnotežje.
Pri vzpostavljanju ravnotežja pa mora telo hitro reagirati, da vzpostavi ravnotežje, pri tem pa je zelo pomembno, da sta telo in drža simetrična.

Kot najzahtevnejšo nalogo pa obravnavamo stojo snožno po motnji ravnotežnega organa.
Po pričakovanjih na to obliko ohranjanja in vzpostavljanja ravnotežja vpliva največ telesnih razlik.
Za oba primera, tako za ohranjanje kot tudi za vzpostavljanje, ugotavljamo, da so simetrije telesa pomembne za boljše ravnotežje.
Ponovno se je izkazalo, da je pomembna simetrija v višini ramen, v dolžini stopal in tudi v pusti masi nog.
Enako kot pri izvzetem vidu, opažamo tudi v tem primeru, da je za boljše ohranjanje ravnotežja pomembna asimetričnost v nadlahti, tokrat skupaj z asimetričnostjo v pusti masi rok.

Opažamo, da z večjo zahtevnostjo naloge ravnotežja narašča število razlik v telesnih značilnostih, ki vplivajo na ravnotežje.

Iz predhodnih študij ugotavljajmo, da imajo merjenci, ki niso naučeni v katero smer naj se obračajo, prednostno smer obračanja v nasprotno smer urinega kazalca.
Tudi v našem primeru so merjenci večkrat označili, da se prednostno obračajo v levo smer, torej v nasprotno smer ure.
Zanimalo nas je, ali simetrije telesa različno vplivajo na smer obračanja.
Izkazalo se je, da ne.
Simetrije telesa torej nimajo vpliva na ravnotežje glede na različno smer obračanja.

Iz predhodnih raziskav ugotavljamo, da ima dolžina stopal vpliv na ravnotežje.
Tokrat pa smo ugotovili, da ravnotežje ni odvisno samo od dolžine, temveč tudi od simetričnosti dolžine stopal.
Razlika v dolžini stopala se je trikrat izkazala kot statistično pomembna za ravnotežje in v vseh primerih lahko trdimo, da je ravnotežje boljše, če sta stopali simetrični.
Rezultati pa kažejo tudi na vpliv širine stopal.
Razlika v širini stopal se je pojavila statistično pomembna pri ohranjanju ravnotežja po motnji ravnotežnega organa v smeri urinega kazalca, in sicer pri razliki v sili med levo in desno nogo in pri ohranjanju ravnotežja z izvzetim sluhom pri normiranih absolutnih vrednostih razlike sil med levo in desno nogo.
Ugotavljamo, da če je ena noga ožja od druge, bo manjša razlika v sili med eno in drugo nogo pri ohranjanju ravnotežja tako pri stoji snožno po obratih kot tudi pri stoji z izvzetim sluhom.
Ugotovili smo, da se po obračanju človek bolj naslanja na eno nogo in sicer na levo po obračanju v smeri urinega kazalca in na desno po obračanju v nasprotni smeri urinega kazalca.
Če imamo v tem primeru eno nogo ožjo, bomo morda večjo silo prenašali na nasprotno nogo in se zaradi tega rezultati izkažejo kot boljši.
Razlika v ploskosti in površini odtisa stopala se je izkazala kot nepomemben dejavnik pri ohranjanju in vzpostavljanju ravnotežja.

Ugotavljamo, da so za boljše ravnotežje, ko govorimo o poti SP, ključnega pomena simetrije nog, natančneje dolžina stopala ter pusta masa nog.
Kot pomembne telesne značilnosti za boljše ravnotežje pa se kažejo tudi asimetrije rok - obseg nadlahti ter pusta masa rok.
Kar petkrat se kot pomembna spremenljivka pojavi razlika v višini ramen.
Ugotavljamo, da ko ohranjamo ravnotežje brez večjih motenj, simetrije ramen ne vplivajo na pot SP, ko pa pride do večjih motenj, kot je motenje ravnotežnega organa, ali moramo ravnotežje vzpostavljati, so za krajšo pot SP oziroma boljše ravnotežje simetrije ramen pomembne.

Zelo zanimiv del raziskave pa je ta, da opažamo razlike med vplivom telesnih simetrij na ohranjanje in vzpostavljanje ravnotežja.
Simetrije telesa namreč različno vplivajo na stojo, kjer imamo na voljo vse čutne sisteme, stojo z izvzetim vidom, stojo po obračanju v smeri urinega kazalca in stojo po obračanju v nasprotni smeri urinega kazalca glede na to, ali ravnotežje ohranjamo ali ga vzpostavljamo.
Samo pri stoji z izvzetim sluhom teh razlik ne moremo potrditi.

Zaključimo lahko, da človek pri ohranjanju ravnotežja lažje nadzoruje svoje telo in asimetrije telesa ne igrajo bistvene vloge, ko pa pride do motenj ravnotežja, že samo do motnje ravnotežnega organa ima asimetrično telo večje težave.
Ko pa imamo vzpostavljanje ravnotežja, ki je že zahtevnejša oblika ravnotežja, so simetrije telesa bistvenega pomena.
Ker pa je človeško telo v raznih športih le redko popolnoma pri miru (izjema so drže v orodni telovadbi in drugih polistrukturnih konvencionalnih športih), je za športnika pomembno, da ima simetrično grajeno telo, ki mu bo bolje služilo pri vzpostavljanju ravnotežja.

9. DOPRINOS ZNANOSTI

* Na ravnotežje, ko imamo na razpolago vse čute in samo ohranjamo ravnotežje s stojo, telesne asimetrije nimajo vpliva.

* Ko telo nima možnosti uporabe vseh čutil, ali je izpostavljeno motnjam, se telesne simetrije izkažejo kot pomembne za ravnotežje.

* Telesne značilnosti različno vplivajo tako na ohranjanje kot tudi na vzpostavljanje ravnotežja.

* Simetrija v dolžini stopala je pomembna za ravnotežje, medtem ko se ostale značilnosti stopala niso izkazale za pomembne.

* Za boljše ravnotežje, ko govorimo o poti SP, so ključnega pomena simetrije nog, natančneje dolžina stopala ter pusta masa nog.

* Za boljše ravnotežje, ko govorimo o poti SP, se nakazujejo asimetrije rok, natančneje obseg nadlahti ter pusta masa rok.

* Razlika v višini ramen je bolj pomembna pri vzpostavljanju, kot pri ohranjanju ravnotežja.

10.
DOPRINOS V PRAKSI

* Z raziskavo smo potrdili mednarodno priporočilo, da je za natančne rezultate športnike potrebno meriti na obeh straneh telesa.

* Z raziskavo ugotavljamo, da je zelo pomembno, da je pri vseh športih, še posebej pa pri športih, kjer je značilno, da je bolj obremenjena ena stran telesa, vadbo potrebno izvajati na obe strani telesa enako in tako razvijati simetrično telo.

